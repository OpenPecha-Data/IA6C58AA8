༄ ༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work: W30305 ImageGroup: 11CZ2458
LCCN: In/a ISBN: 17540932147
Title:
དབུ་མ་ལ་འཇུག་པའི་སྤྱི་དོན་དགོངས་པ་རབ་གསལ་གྱི་རྒྱན
dbuma la'jug pa'i spyi don dgongs parab gsal gyi rgyan
Author:
བློ་གྲོས་ལེགས་བཟང
blo gros legs bzang
Descriptor: n/a
OriginalPublication: gangs ljongs rig gnas gter mdzod. shes bya'i gter 'bum;3
Place: khrengtu'u
Publisher: sikhron dpe skrun tshogs pa, si khron mi rigs dpe skrun khang
Date: 12005
Volume: 1
TotalVolumes: 1
TBRC Pages: 2
IntroductoryPages: n/a
TextPages: n/a
ScanningInformation: Scanned atM/SSatluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN forthe Tibetan Buddhist ResourceCenter, 150 17th
st., NewYork, NY 10011 ,U.S.A 2006. Comments: from 13. (0000drive)on Dummy22.

གངས་ལྗོངས་རིག་གནས་གཏེར་མཛོད། ཤེས་སུའི་གཏེར་སུལ་
ZEKS {YU །
PA£ ཆུསྦྲ་
༄༅། ། ཀུན་མཁྱེན་བློ་གྲོས་ལེགས་བཟང་གི་གསུང་ལས་
དབུ་མ་ལ་འཇུག་པའི་སྤྱི་དོན་དགོངས་པ་རབ་
གསལ་གྱི་རྒྱན་ཞེས་བྱ་བ་བཞུགས་སོ། །
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
མི་ཁྲོན་དཔེ་སྐྲུན་ཚོགས་པ། མི་ཁྱོན་མི་རིགས་དཔེ་སྐྲུན་ཁང་།

གངས་ལྗོངས་རིག་གནས་གཏེར་མཛོད། ཤེས་བྱའི་གཏེར་འུལ་ད༽ (3

༄༅། །ཀུན་མཁྱེན་བློ་གྲོས་ལེགས་བཟང་གི་གསུང་ལས་
དབུ་མ་ལ་འཇུག་པའི་སྤྱི་དོན་དགོངས་པ་རབ་
གསལ་གྱི་རྒྱན་ཞེས་བྱ་བ་བཞུགས་སོ། །
POMP"PALZLUX5 B གླུ|
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
སི་ཁྲོན་དཔེ་སྐྲུན་ཚོགས་པ། སི་ཁྲོན་མི་རིགས་དཔེ་སྐྲུན་ཁང་།

3 +EE # H (CIP) ME
ANTiX/ ¥ThRF; # M¢ hi[L# *UE,
—z&#$ Jq}i[[€hkHE&¢L, 2005. 12
# Vh #*4UL. uiR¢#EO
ISBN 7-5409-3212-0
LA... IHR. @ #.. IIL.{# ={i}[3€ — £
Gi]E > VEhi##) IV.B94
h]R &ABH €IP &# k = (2005) ¥ 141265 9
>[hl> &%[E€»kf&7* + HR&#*LHH
A #i% # X
G # * & P -niཀྱིཆགོརྫ=
8##
HI : T ཟླ
#k!:; L#EL # U HZ&x ; Iཇུ+H{##j
HL#E: HTil
[ mi$it: #LEH+HKEk
# *i&i[: LH#i
+ 4€ 4& E: H#5jVH # [༡༩ ༣
HHER4T: PL)[H{R [HPU)'[EC & HH #ཨཽ L &#RA;arf6i3 # )
EIFI!J: E&#ULiHET HFE {T/ZE]
E& EHJ! 『: 148mm྾ 210mm
E』 7k: 13. 25
#3 %: 210 F
{ik {k. 2005 # 12 H ¢ — z
E[] {k: 2005 # 12 H# —kETE]
E] 47: 0001-3000 JJ
3: TSBN7-5409=3212-0/B · 89
E fr: 23, 00 7ü

མ་ལུས་སྐྱེ་དགུའི་མགོན་གྱུར་བཅོམ་ལྡན་འདས།
མ་རིག་མུན་སེལ་སྨྲ་བའི་སེང་གེ་ལ།
མ་གཡེངས་སེམས་ཀྱིས་གུས་པས་གསོལ་འདེབས་ཀྱིས།
མ་དག་བློ་ཅན་བདག་ཅག་རབ་ཏུ་སྐྱོངས། །

23
རྒྱལ་བའ་གསུང་རབ་ལྷ་ལམ་ཡངས་པ་ལ།
དྲི་མེད་བློ་གྲོས་དཀྱིལ་འཁོར་རབ་རྒྱས་ཤིང༌།
ལེགས་བཤད་ལུང་རིགས་ཚ་ཟེར་སྟོང་འཕྲོ་བའི།
སྐལ་བཟང་པདྨོའི་གཉེན་ལ་སྤྱི་བོས་འདུད།

༄༅། །སྔོན་འགྲོའི་ཞུ་ཚིག
དེ་ལ་འདིར། རང་ཅག་ཁ་བ་ཅན་གྱི་ཞིང་འདིར་ཆོས་རྒྱལ་ལོ་པཎ་རྣམས་དང་།
དགེ་བཀའ་རྙིང་སོགས་ཀྱི་མཁས་ཤིང་གྲུབ་པ་བརྙེས་པའི་དམ་པའི་སྐྱེས་བུ་རྣམས་
ཀྱིས། བཤད་སྒྲུབ་ཀྱི་ཤིང་རྟ་ཆེན་པོ་བཅོ་བརྒྱད་རྗེས་འབྲང་དང་བཅས་པའི་ཆོས་
བརྒྱུད་དང་བཀའ་སྲོལ་མཐའ་དག་དང་། དེ་དང་རྗེས་སུ་འབྲེལ་བའི་ཐུན་མོང་གི་
རིག་གནས་སུམ་རྟགས་སྙན་ངག མངོན་བརྗོད་སྡེབ་སྦྱོར། སྐར་རྩིས་འབྱུང་རྩིས།
སྒྲ་ཚད་བཟོ་གསོ་སོགས་མདོ་སྔགས་་རིག་གནས་དང་བཅས་པའི་གཞུང་ལུགས་
ཟབ་ཅིང་རྒྱ་ཆེ་བ་ཚང་ལ་མ་ནོར་བ་བསམ་གྱིས་མི་ཁྱབ་པ་ཞིག་འཆད་ཉན་འགྱུར་
གསུམ་དང་། བཤད་སྒྲུབ་ལས་གསུམ་གྱི་སྒོ་ནས་ཐོག་མར་སྲོལ་གཏོད། བར་དུ་
གཏན་ལ་ཕབ། རིམ་བཞིན་དར་རྒྱས་བཏང་བ་སོགས་འཛིན་སྐྱོང་སྤེལ་བར་མཛད་
པའི་བཀའ་དྲིན་བདག་རྐྱེན་ལ་བརྟེན་ནས། དབུས་གཙང་ཁམས་གསུམ་དུ་
བཞུགས་སོ་ཅོག་གི་གླེགས་བམ་ཐམས་ཅད་གཅིག་ཏུ་སྤུངས་ན་རི་རབ་ལྷུན་པོའི་
གཏོས་དང་མཉམ་ཞིང་། ཆོས་ཚན་གྱི་རྣམ་དབྱེ་ཇི་སྙེད་ཡོད་པ་གྲངས་སུ་བགྲངས་ན་
ནམ་མཁའི་གཟའ་སྐར་ཚོགས་ཀྱང་སྐྱེངས་པར་བྱེད་པ་ཞིག་མཆིས་པ་ཙམ་དུ་མ་
ཟད། རྒྱ་བལ་ཧོར་སོགས་ཀྱི་ཡུལ་གྲུ་ཀུན་ཏུའང་དར་ཁྱབ་ཆེ།
ད་ལྟའི་ཆར་བོད་རིག་པའམ་བོད་ཀྱི་ཤེས་རིག་ཅེས་སུ་གྲགས་པ་འདི་ཉིད་འཛམ་
གླིང་ཤར་ནུབ་ཀྱི་ཡུལ་གྲུ་དག་ཏུའང་མཆེད་དེ། དཔེར་ན། ཨོ ཀ་སི་ཕོར་དྷི་དང་།
1

ཧར་ཝིད་ལྟ་བུ་ཡོ་རོབ་དང་། ཨ་རི་སོགས་སུ་གྲགས་ཆེན་གྱི་སློབ་གྲྭ་ཆེན་མོ་རྣམས་
སུ་བོད་ཡིག་གི་དཔེ་མཛོད་ཆེན་པོ་ཡོད་པར་མ་ཟད། བོད་ཀྱི་ཆོས་དང་རིག་གཞུང་
སློབ་གཉེར་བྱེད་སའི་སྡེ་ཚན་དང་སློབ་མ་ཡང་མི་ཉུང་བ་ཡོད།
ད་ནི་གོང་དུ་སྨྲས་པའི་བཤད་སྒྲུབ་ཤིང་རྟ་ཆེན་པོ་བཅོ་བརྒྱད་ཅེས་པ་དེ་གང་དང་
གང་ཡིན་པའི་ངོ་སྤྲོད་མདོ་ཙམ་ཞུན། དེ་ཡང་ཇི་སྐད་དུ། འཇམ་མགོན་ཀོང་སྤྲུལ་
རིན་པོ་ཆེའི་ཞལ་ནས། ཆོས་བློན་ཐོན་མི་བཻ་རོ་སྐ་ཅོག་ཞང་། །གནུབས་ཆེན་རིན་
བཟང་རྔོག་ལོ་ས་སྐྱ་པ། །བུ་སྟོན་བཤད་རྒྱུད་འདེགས་པའི་ཀ་ཆེན་བཅུ། །ཞེས་དང་།
བོད་ཡུལ་སྒྲུབ་བརྒྱུད་ཤིང་རྟ་ཆེན་པོ་བརྒྱད། །རྙིང་མ་བཀའ་གདམས་ལམ་འབྲས་
བཀའ་བརྒྱུད་པ། །ཤངས་པ་ཞི་བྱེད་སྦྱོར་དྲུག་བསྙེན་སྒྲུབ་བོ། །ཞེས་གསུངས་པ་
ལྟར། ཤེས་བྱའི་གཞུང་ལུགས་སྣ་ཚོགས་ཀྱི་འགྱུར་ཁྱད་དང་འཆད་ཚུལ་གྱི་དབྱེ་
བས་བཤད་རྒྱུད་འདེགས་པའི་ཀ་ཆེན་བཅུ་དང་། སྒྲུབ་པ་ཉམས་སུ་ལེན་ཚུལ་ལ་
བརྒྱུད་པའི་ཁྱད་པར་དང་མན་ངག་གི་དབྱེ་བས་སྒྲུབ་བརྒྱུད་འདྲེན་པའི་ཤིང་རྟ་བཅུ་
སྟེ། བཤད་སྒྲུབ་ཤིང་རྟ་ཆེན་པོ་བཅོ་བརྒྱད་རྗེས་འབྲང་དང་བཅས་པའི་གསུང་རབ་
རྒྱ་མཚོ་ལྟ་བུ་ཞིག བདག་ཅག་གི་ཡབ་མེས་གོང་མརྣམས་ཀྱིས་གཅེས་པའི་ལུས་
སྲོག་ལོངས་སྤྱོད་ཐམས་ཅད་ཕངས་པ་མེད་པར་བཏང་སྟེ། ཕྱི་རབས་རང་རེའི་
བརྒྱུད་འཛིན་རྣམས་ལ་འཕྲལ་ཡུན་ཕན་བདེའི་དཔལ་ལ་དམིགས་ནས་བཞག་པའི་
ནོར་བུ་རིན་པོ་ཆེ་ཡིད་བཞིན་དབང་གི་རྒྱལ་པོ་མཐའ་ཡས་པ་ཞིག་མཆིས།
དེ་དག་ལས་མང་ཆེ་བ་རིག་གསར་ལོ་བཅུའི་གོད་ཆག་ཆེན་པོ་སོགས་དུས་ཀྱི་
2

རྒུད་པའི་དབང་གིས་སེམས་མེད་འབྱུང་བཞིའི་འཇིག་པ་དང་། སེམས་ལྡན་མི་དང་
མི་མིན་གྱི་གནོད་པས་ཉམས་ཉེས་ཆེན་པོར་གྱུར་པ་ནི་རྒྱ་བོད་ཡོངས་་གྲགས་ལྟར་
ལགས།
རིག་གནས་གསར་བརྗེ་མཇུག་སྒྲིལ་བ་དང་ཆབས་ཅིག ཏང་གི་ཡང་དག་པའི་
སྲིད་ཇུས་ཀྱི་ཉི་འོད་སླར་ཡང་འཕྲོས་ཏེ། ཏང་དང་རྒྱལ་ཁབ་ཀྱིས་འགོ་ཁྲིད་དང་རྩ་
འཛུགས་གནང་ནས། དཔེ་རྙིང་འཐོར་བསྡུ་དང་། ལེགས་སྒྲིག དཔེ་སྐྲུན། སྐྱུར་
སྤེལ་སོགས་ཀྱི་སྒོ་ནས་རང་རིགས་ཀྱི་རིག་གནས་ཉམས་པ་སོར་ཆུད་དང་། མི་
ཉམས་གོང་འཕེལ་གྱི་བྱ་བར་སོ་སོའི་འཁོས་བསྟུན་གྱི་སྲི་ཞུ་སྒྲུབ་པའི་སྐལ་བ་བཟང་
པོའི་དཔལ་ལ་ལོངས་སུ་སྤྱད་དུ་ཡོད་པའི་སྐབས་འདིར། རང་རེའི་ཡབ་མེས་རྣམས་
ཀྱིས་བཞག་པའི་ཕ་ནོར་མང་པོ་ཞིག་ད་དུང་ཡང་ངེད་ཅག་གི་བསོད་ནམས་ཀྱི་བགོ་
སྐལ་དུ་ལྷག་ཡོད་པ་རྣམས་ལ་གཅེས་སྤྲས་ཆེན་པོས་སྲུང་སྐྱོབ་དང་དར་སྤེལ་བྱེད་རྒྱུ་
ནི་མེས་རྒྱལ་གྱིས་གནང་བའི་ལས་འགན་ཡིན་པར་མ་ཟད། འུ་ཅག་བོད་ཀྱི་རིག་
གནས་སློབ་གསོའི་བྱ་བར་ལེགས་སྐྱེས་འབུལ་མཁན་གྱི་རྒན་དར་འབྲིང་གསུམ་གྱི་
ཤེས་ཡོན་ཅན་ལ་མཚོན་ན། རང་རེའི་ཕྲག་པར་བབ་པའི་གཞན་དྲིང་མི་འཇོག་པའི་
གཟི་འོད་བླ་ན་འབར་བའི་འོས་འགན་མཆོག་ཏུ་གྱུར་པ་ཞིག་ཀྱང་ཡིན་པར་སེམས།
དེར་བརྟེན། ངེད་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་གིས། ཤེས་
བྱའི་གཏེར་བུམ་ཞེས་པའི་དཔེ་དེབ་ཀྱི་མེ་ཏོག་ཕྲེང་བ་རྒྱ་ཆེའི་གཟིགས་པ་པོ་རྣམས་
ཀྱི་སྤྱན་ཟུང་ཡངས་པའི་འབབ་སྟེགས་སུ་འབུལ་རྩིས་ཡིན།
3

ད་ལན་ཕྱོགས་དང་རིས་སུ་མ་ཆད་པའི་སྐྱེས་བུ་དམ་པ་རྣམས་ཀྱིས་ལྗགས་རྩོམ་
གནང་བའི་གསུང་རབ། བཤད་སྒྲུབ་ཤིང་རྟ་བཅོ་བརྒྱད་ལས་གྲུབ་པའི་མདོ་སྔགས་
ཀྱི་གཞུང་བཤད་དང་། ཆོས་འབྱུང་དང་གདན་རབས། རྣམ་ཐར་དང་གསན་ཡིག
བརྡ་སྤྲོད་དང་སྙན་ངག —རྩིས་དང་གསོ་རིག་སོགས་དཔེ་དཀོན་འཐོར་བ་རྣམས་
བསྡུས། ཆད་པ་རྣམས་བསབ། ཉམས་པ་རྣམས་གསོས། འཁྲུགས་པ་རྣམས་
བསྒྲིགས་ཏེ་དཔེ་ཚོགས་ཤིག་རིམ་པ་བསྟར་ཆགས་སུ་པར་དུ་བསྐྲུན་རྩིས་ཡོད་
པ་ལས།
འདིར་ད་ལན་བཀྲ་ཤིས་ལྷུན་པོ་དགོན་གྱི་ཁྲི་རབས་དྲུག་པ་ཀུན་མཁྱེན་ལེགས་
པ་དོན་གྲུབ་ཀྱི་འདུལ་བའི་སྤྱི་དོན་ནོར་བུ་རིན་པོ་ཆེའི་འཕྲེང་བ་དང་ཁྲི་རབས་དགུ་
པ་ཀུན་མཁྱེན་བློ་གྲོས་ལེགས་བཟང་གི་དབུ་མ་ལ་འཇུག་པའི་སྤྱི་དོན་དགོངས་པ་
རབ་གསལ་གྱི་རྒྱན། ཡང་འདི་པས་མཛད་པའི་དུས་ཚིགས་ཀྱི་རྣམ་གཞག་སྨྲ་བའི་
རྒྱན་བཅས་པ་འདི་གསུམ་དཔེ་རྒྱུན་ཤིན་ཏུ་དཀོན་པ་སྔར་ནས་དཔེ་འཐོར་ལྟ་བུར་
བརྩི་མོད་ལ། སྔར་གྱི་དཔེ་རྙིང་ཤིན་ཏུ་གཙིགས་ཆེ་བ་འདི་ཉེ་ལམ་གཙུག་ལག་ཁང་
ཉམས་གསོ་བྱེད་སྐབས་སྐྱེ་རྒུའི་བསོད་ནམས་ཀྱི་རྟེན་དུ་རྩིག་གསེབ་ནས་བྱོན་
འདུག་པ་མ་ཕྱི་དབུ་མེད་བྲིས་མ་སྐུང་ཡིག་ཤིན་ཏུ་མང་བས་བཅིངས་པ་ཞིག་འདུག་
པར་དཀའ་ཆེན་རྡོ་རྗེ་རྒྱལ་མཚན་མཆོག་ནས་ཞུས་དག་གི་གཙོ་འགན་བཞེས་ཤིང་།
སྦྱིན་བདག་དཀའ་ཆེན་དགེ་སློང་ཕུན་ཚོགས་ཆོས་འཕེལ་གཙོས་པས་དཔར་སྐྲུན་ཞུ་
རྒྱུར་མཐུན་རྐྱེན་གྲུབ་རོགས་ཞུས་ནས་རྒྱ་ཆེའི་ཀློག་པ་པོ་རྣམས་ཀྱི་སྤྱན་ལམ་དུ་ཕུལ་
4

བ་ལགས་སོ། །
འབྱུང་ཆར་ང་ཚོའི་དཔེ་ཚོགས་དཔར་སྐྲུན་ཞུ་རྒྱུའི་སྐོར་ལ་ལྷག་བསམ་ལྡན་
ཞིང་མཁྱེན་སྤྱན་ཡངས་པའི་མཁས་དབང་རྣམས་ཀྱིས་དགོངས་འཆར་གྱི་བཀའ་
སློབ་སྩོལ་གནང་དང་། དཔེ་དཀོན་གྱི་ཕྱི་མོ་གཡར་གནང་གི་སྐྱབས་འཇུག་ཡོང་བ་
མཁྱེན་མཁྱེན། །
ཞོར་འཕྲོས་གསལ་འདེབས་ཞུ་བ། ལྷག་པར་དུ་ད་ལྟ་ལུས་ཀྱི་ལང་ཚོ་རྒྱས་
ཤིང་། སེམས་ཀྱི་བློ་གྲོས་བཀྲ་བའི་གཞོན་སྐྱེས་རྣམས་ལ་མཚོན་ན། སྙིང་པོས་
དབེན་པའི་ཁ་ཕོ་འདོན་པ་ལས། ཟོལ་མེད་ཀྱི་ལྷག་བསམ་དཀར་པོ་སྙིང་ལ་འཆང་།
དོན་ལྡན་གྱིརྣམ་དཀར་བྱ་བ་དང་དུ་ལེན། ལྷད་མེད་ཀྱི་ཆོས་དང་རིག་གནས་སློབ་
གཉེར་བྱེད། འཁོས་བསྟུན་གྱི་སྲི་ཞུའི་ལས་ཀ་ཅུང་ཟད་རེ་སྒྲུབ་ནུས་ན། མེས་རྒྱལ་
ལ་ཞབས་ཏོག་འགྲུབ། རང་རིགས་ལ་ལེགས་སྐྱེས་འབུལ། རང་ཉིད་ཀྱི་ལ་རྒྱ་
མངོན་ཐུབ་པ་ཞིག་ཀྱང་འོང་བ་ནི་མཐོང་ཆོས་མངོན་གྱུར་ལགས་པས། དེ་བཞིན་
དགོངས་དབྱིངས་སུ་ཆུབ་པར་ཞུའོ། །
ཕྲན་འབྲོག་རྒན་འཁྱམས་པོ་ཐུབ་བསྟན་ཉི་མས།
སྤྱི་ལོ་༢༠༠༥པའི་ཟླ་ཚེས་ལ་གུས་ཕུལ།
པ་

དཔེ་སྐྲུན་གསལ་བཤད།
༄༅། །རྒྱལ་བའི་གསུང་རབ་ལྷ་ལམ་ཡངས་པ་ལ། །
དྲི་མེད་བློ་གྲོས་དཀྱིལ་འཁོར་ཡངས་པ་ལ། །
ལེགས་བཤད་ལུང་རིགས་ཚ་ཟེར་སྟོང་འཕྲོ་བའི། །
སྐལ་བཟང་པདྨོའི་གཉེན་ལ་སྤྱི་བོས་འདུད། །
ཀུན་མཁྱེན་བློ་གྲོས་ལེགས་བཟང་ནི་དུས་རབས་བཅུ་དྲུག་པའི་ནང་
ཤངས་བྱེད་མདོའི་ཞལ་ངོར་སྐུ་འཁྲུངས་ཤིང༌། བཀྲ་ཤིས་ལྷུན་པོར་ཀུན་
མཁྱེན་ལེགས་པ་དོན་གྲུབ་དགེ་བའི་བཤེས་གཉེན་དུ་བསམ་སྦྱོར་གཉིས་
ཀྱིས་ཚུལ་བཞིན་དུ་བསྟེན་ནས་ཆོས་བཀའ་མང་པོ་གསན་བཞེས་གནང༌།
དཔལ་འཁོར་ཆོས་སྡེཪ་རབ་འབྱམས་གྲྭ་སྐོར་མཛད་པས་མཁས་པའི་
སྙན་གྲགས་ཆེ། རྒྱང་རོ་ལྷ་ཁང་གི་བླ་མ་ཡུན་རིང་དུ་མཛད། ཀུན་མཁྱེན་
ལེགས་པ་དོན་གྲུབ་ཀྱི་བཀའ་བཞིན་ཤར་རྩེ་གྲྭ་ཚང་གི་ཁྲི་འཛིན་པ་དྲུག་
པ་ཡང་གནང་བ་དང་དེ་ནས་བཀྲ་ཤིས་ལྷུན་པོའི་ཁྲི་འཛིན་པ་དགུ་པ་
གནང༌། ཀུན་མཁྱེན་པའི་ཡིག་ཆ་ཇི་བཞིན་བཤད་ཁྲིད་བྱེད་པའི་སྲོལ་
བཙུགས། རྗེ་འདི་ཉིད་ཀྱི་བཀའ་རྩོམ་ལ་འདུལ་བའི་གཞུང་འགྲེལ་དང་
སྤྱི་དོན། ཀུན་མཁྱེན་དམ་པའི་ཡིག་ཆའི་ཟུར་འདེབས། དབུ་མའི་གཞུང་
1

འགྲེལ་དང་མཐའ་དཔྱོད། མཛོད་ཀྱི་རྣམ་བཤད་མཁས་པའི་ཡིད་འཕྲོག
འདུལ་བའི་སྤྱི་དོན་རིན་ཆེན་ཕྲེང་བ་གསལ་བར་བྱེད་པའི་སྒྲོན་མེ། ཕར་
ཕྱིན་སྤྱི་དོན་དགོངས་པ་གསལ་བའི་མེ་ལོང་། ཀུན་མཁྱེན་ཆེན་པོའི་
དགོངས་པ་བཞིན་པོ་ཏི་བཞིའི་གཞུང་འགྲེལ། དེ་མིན་སྔགས་ཕྱོགས་ཀྱི་
རིམ་གཉིས་དང༌། རྒྱུད་འགྲེལ་སོགས་ཀྱི་ལེགས་བཤད་མང་དུ་མཆིས་
ཀྱང་དཔེ་རྒྱུན་ཤིན་ཏུ་དཀོན། ད་ལྟའི་ཆར་འཛམ་བུའི་གླིང་དུ་དབུ་མའི་
མ་དཔེ་འདི་མ་གཏོགས་མེད་པ་ལྟ་བུར་གྱུར་པ་ལགས་སོ།།
གོང་གསལ་ཤར་རྩེ་ཀུན་མཁྱེན་ལེགས་པ་དོན་གྲུབ་ཡབ་སྲས་ཀྱིས་
མཛད་པའི་བསྡུས་གཞུང་ལ་སོགས་པ་རྣམས་ཀྱི་གཙོ་བོའི་ཡིག་ཆའི་ཁྱད་
ཆོས་ནི་རྗེ་ཡབ་སྲས་རྣམས་ཀྱི་གཞུང་ལ་ཁུངས་གཏུགས་ཤིང་ལུང་འདྲེན་
མང་པོ་མེད་པར་རིགས་ལམ་གྱི་སྟེང་ནས་གཞུང་དོན་གཏན་ལ་འབེབས་
པ་སོགས་ཀྱི་ཁྱད་ཆོས་མཆིས་ཤིང༌། བཀའ་རྩོམ་རྣམས་དཔར་དུ་བརྐོས་
པ་རེ་གཉིས་མ་གཏོགས་མང་ཆེ་བ་དབུ་ཆུང་བྲིས་མ་དང་བསྡུས་ཡིག་
གིས་བཅིངས་པ་ཤ་སྟག་ཡིན་པས་སྤྱིར་དཔེ་རྒྱུན་ཤིན་ཏུ་དཀོན་ཅིང་ཕལ་
ཆེར་རྨེག་མེད་དུ་འགྲོ་བར་ཉེ་བའི་སྐབས་བཀྲས་ལྷུན་གནས་སེར་མི་
ཚན་གྱི་མཁྱེན་རབ་ཡངས་པ་དཀའ་ཆེན་བསྟན་འཛིན་ལགས་ཀྱིས་སྨོན་
ལམ་དང་ཐུགས་བསྐྱེད་བཙན་པོས་རྗེ་འདིའི་བཀའ་རྩོམ་སོགས་མང་པོ་
2

ཞིག་སྐྱ་དང་སྐྱ་འབྲེལ་དབར་སྦས་བསྐུངས་མཛད་པ་ཕྱིས་དགོན་པ་ཞིག་
གསོའི་སྐབས་རྙེད་པ་ལ་བརྟེན། མཆོག་གསུམ་ལ་སྐྱབས་གནས་མཐའ་
གཅིག་ཏུ་འཆའ་བ་འཇུངས་སེམས་བྲལ་བ་རྣམ་དཀར་ལས་ལ་གཏོང་
ཕོད་ཆེ་བ་སྦྱིན་པའི་བདག་པོ་རྣམས་ཀྱིས་གཞུང་ཆེན་འདི་གཉིས་གསར་
དུ་དཔར་འདེབས་ཀྱི་མཐུ་ལ་བརྟེན་ནས་སྦྱིན་པའི་བདག་པོས་གཙོས་མ་
རྒན་སེམས་ཅན་ཐམས་ཅད་ཀྱི་གནས་སྐབས་དང་མཐར་ཐུག་གི་འདོད་
དོན་མ་ལུས་པ་འགྲུབ་པ་དང༌། ཕན་བདེ་འབྱུང་གནས་རྒྱལ་བའི་བསྟན་
པ་རིན་པོ་ཆེ་ཉི་མ་ལྟར་གསལ་བར་གྱུར་ཅིག །
ད་ལམ་གཞུང་ཆེན་འདི་གཉིས་ཀྱི་མ་དཔེ་བགྲེས་ཟད་ཆེ་བ་དང་དབུ་
ཆུང་བྲིས་མ་བསྡུས་ཡིག་གིས་བཅིངས་པ་ཤ་སྟག་ཡིན་གཤིས། རིག་
པའི་གནས་ལ་མཁྱེན་པའི་སྤྱན་མངའ་བ་དང༌། ལུང་རིགས་སྨྲ་བའི་ཁྱུ་
མཆོག་བློ་གསར་བ་མང་པོ་ཞིག་བསྡུས་ཏེ། གཅིག་ནས་བསྡུས་ཡིག་
བཀྲོལ་བ་དང༌། གཉིས་ནས་རྗོད་བྱེད་ཀྱི་ཚིག་དང་བརྗོད་བྱའི་དོན་ལ་
འཁྲུལ་ནོར་ཡོད་མེད་ཀྱི་དཔྱད་ཞིབ་ཐེངས་མང་བགྱིས་པའི་ཁུལ་བྱས་པ་
ལགས་སོ།། །།
3

དཀར་ཆག
༡ཀླད་ཀྱི་དོན།་་
༢འདིར་བསྟན་ཆོས་གསུམ་བཤད་པ།་་༣༡
༣ས་དང་པོ་རབ་དགའ་བཤད་པ།་་་་༥༨
༤ ས་གསུམ་པ་འོད་བྱེད་པ་བཤད་པ།་༡༤༦
༥ས་ལྔ་པ་སྦྱང་དཀའ་བ་བཤད་པ།་༡༦༢
༦ས་དྲུག་པ་མངོན་དུ་གྱུར་བ་བཤད་པ།་་་༡༧༥
༧ཆོས་ཀྱི་བདག་མེད་སྒྲུབ་པའི་རིགས་པ་བཤད་པ།་་༡༨༡
༨བདེན་གཉིས་ཀྱི་རྣམ་གཞག་བཤད་པ།་་༢༡༡
༩སྤང་བྱ་སྒྲིབ་པའི་རྣམ་གཞག་སོགས་བཤད་པ།་་༢༤༥
༡°དགག་བྱ་ངོས་འཛིན་བཤད་པ།་་་༢༦༡
༡༡ཆོས་ཅན་མཐུན་སྣང་བ་འགོག་པའི་རིགས་པ་སོགས་
བཤད་པ།་་་༢༧༥
༡༢ཐལ་འགྱུར་བའི་ཐུན་མོང་མ་ཡིན་པའི་དཀའ་གནས་
སོགས་བཤད་པ།་་༢༨༩
༡༣དབུ་མའི་ཆུ་འབབ་ཀྱི་སྐོར་བཤད་པ།་་༣༠༥
༡༤དབུ་མའི་ཚད་འགོག་གི་སྐོར་བཤད་པ། ་་༣༢༣
1

༡༥དབུ་མའི་དྲང་ངེས་ཀྱི་སྐོར་བཤད་པ།་་༣༤༨
༡༦བདག་འགོག་གི་རིགས་པ་བཤད་པ།་་་༣༧༩
༡༧སྟོང་ཉིད་ཀྱི་རབ་དབྱེ་བཤད་པ།་་་༣༨༧
༡༨འབྲས་བུའི་ས་བཤད་པ།་་༣༩༢
2

༄༅། །ཀུན་མཁྱེན་བློ་གྲོས་ལེགས་བཟང་གི་གསུང་
ལས་དབུ་མ་ལ་འཇུག་པའི་སྤྱི་དོན་
དགོངས་པ་རབ་གསལ་གྱི་རྒྱན་
ཞེས་བྱ་བ་བཞུགས་སོ།།

ཀླད་ཀྱི་དོན།
༈ (༡ན་) ཚོགས་གཉིས་ཆུ་གཏེར་ཆེན་པོའི་དཔལ་ལས་
འཁྲུངས། །འབྲས་བུ་སྐུ་བཞིའི་བང་རིམ་མངོན་པར་མཐོ། །རྒྱལ་སྲས་
གསེར་རིའི་འཕྲེང་བས་ཡོངས་བསྐོར་བའི།།།ཐུབ་དབང་ལྷུན་པོའི་
དབང་པོ་དེ་ལ་འདུད། །རྒྱལ་བའི་མཁྱེན་རབ་ཀུན་བསྡུས་འཇམ་པའི་
དབྱངས། །རྒྱལ་བས་ལུང་བསྟན་འཕགས་པ་ཀླུ་སྒྲུབ་ཞབས། །རྒྱལ་
བའི་དམ་ཆོས་ཀུན་འཛིན་ཙོང་ཁ་པ། །རྣམ་གསུམ་དབྱེར་མེད་ཞབས་
ལ་གུས་པས་འདུད། །དེའི་སྲས་ཐུ་བོ་རྒྱལ་ཚབ་དམ་པ་དང༌། །མཁས་
གྲུབ་ཆོས་རྗེ་ཇོ་བཟང་དགེ་འདུན་གྲུབ། །སྤྱན་རས་གཟིགས་དངོས་
སྟོབས་ལྡན་འོད་ཟེར་དང༌། །འཇམ་དབྱངས་མཁྱེན་པའི་མངའ་བདག་
ཆོས་ཀྱི་གྲགས། །མཐུ་སྟོབས་དབང་ཕྱུག་ཇོ་གྲོས་རྒྱ་མཚོ་དང༌། །ལྷག་
པའི་ལྷ་ཡི་རྗེས་བཟུང་ཡེ་ཤེས་གྲགས། །ཆོས་ཀྱི་སྤྱན་ལྡན་ལེགས་པ་
དོན་གྲུབ་སོགས། །དངོས་དང་བརྒྱུད་པའི་ཇ་མ་དམ་པ་ལ། །གུས་པས་
བཏུད་ནས་དབུ་མ་འཇུག་པ་ཡིས། །སྤྱི་དོན་རྣམ་བཤད་དགོངས་
གསལ་རྒྱན་འདི་ནི། །སྔ་མའི་གསུང་བཞིན་བདག་གིས་འདིར་འགོད་
ཀྱི། །བློ་གསལ་ཚོགས་རྣམས་དགའ་བའི་ཟློས་གར་བྱོས། །
༈ དེ་ལ་ཐོག་མར་ཉན་ཐོས་སངས་རྒྱས་འབྲིང་རྣམས་ཐུབ་དབང་
3

སྐྱེས། ཞེས་སོགས་ཤློ་ཀ་གཅིག་གི་སྐབས་སུ་རང་ལུགས་བཞག་པ་ལ་
གཞུང་སྔ་ཕྱིའི་འབྲེལ་བཀོད། འགྲེལ་པ་ཅན་གྱི་གཞུང་དོན་སྤྱིར་བསྟན་
པ། ངག་དོན་སྦྱོར་བ་བྱེ་བྲག་ཏུ་བཤད་པ་དང་གསུམ་ལས། དང་པོ་ནི།
ལོགས་སུ་བཤད་ཟིན་པས་དེར་བལྟ་བར་བྱའོ། །གཉིས་པ་ལ། བསྟན་
བཅོས་འདིའི་འཇུག་བྱའི་དབུ་མ་ངོས་བཟུང་བ་དང་། བསྟན་བཅོས་
འདིས་དེ་ལ་འཇུག་(༢ན) པའི་ཚུལ་བཤད་པ། ཉན་ཐོས་སངས་རྒྱས་
འབྲིང་རྣམས་ཐུབ་དབང་སྐྱེས། ཞེས་སོགས་རྐང་པ་བཞིའི་དོན་བཤད་
པ་དང་གསུམ་ལས། དང་པོ་ནི། སྤྱིར་དབུ་མ་དེ་ལ་དངོས་བརྟགས་མ་
ཕྱེ་བར་དབྱེ་ན། གཞི་དབུ་མ། དབུ་མའི་ལམ། དབུ་མའི་ལྟ་བ་དང་།
དབུ་མའི་བསྟན་བཅོས། དབུ་མའི་གྲུབ་མཐའ་རྣམས་སུ་ཡོད་དེ། སྒྲ་
ཡངས་པའི་དབང་དུ་བྱས་ན། དབུ་མའི་སྐད་དོད། མ་དྷྱ་མ་ཀཱ་ཞེས་པ་
དེ་ལྔ་ཀ་ལ་འཇུག་པར་སློབ་དཔོན་ལེགས་ལྡན་འབྱེད་ཀྱི་འགྲེལ་པ་ཤེས་
རབ་སྒྲོན་མ་ལས་བཤད་པའི་ཕྱིར་ཏེ། རྣམ་བཤད་དགོངས་པ་རབ་
གསལ་ལས། མ་དྷྱ་མ་ཀའི་སྐད་ཀྱི་བྱིངས་ལས་བརྩམས་ནས།།དབུ་
མའི་བསྟན་བཅོས་སམ། དབུ་མའི་གྲུབ་མཐའ་ལ་དབུ་མར་བྱས་པར་
ཤེས་རབ་སྒྲོན་མར་ཡང་བཤད་པས། ཞེས་གསུངས་པའི་ཕྱིར་དང༌།
དཀོན་བརྩེགས་ལས་ཀྱང་། འོད་སྲུངས་ཡོད་ཅེས་བྱ་བ་ནི། མཐའ་
4

གཅིག་གོ །མེད་ཅེས་བྱ་བ་ནི་མཐའ་གཉིས་སོ། །མཐའ་གཉིས་དང་
བྲལ་བ་ནི་དབུ་མའི་ལམ་མོ། །ཞེས་པས་ཀྱང༌། དབུ་མའི་ལམ་ལ་དབུ་
མའི་མིང་གིས་བཏགས་ནས་བསྟན་པ་ཡིན་པའི་ཕྱིར་རོ། །དེས་ན་
གཞི་དབུ་མ་དེ། དབུ་མ་མཚན་ཉིད་པ་དང༌། གཞན་རྣམས་དབུ་
མ་བརྟགས་པ་བ་ཡིན་ཅིང༌། དེ་རྣམས་ལ་དབུ་མའི་མིང་གིས་
འདོགས་པའི་རྒྱུ་མཚན་བརྟགས་པའི་དགོས་པ་དངོས་ལ་གནོད་བྱེད་
རྣམས་རྟོགས་སླ་བས་འདིར་མ་བཀོད་པ་ཡིན་ནོ། །དེས་ན་བསྟན་
བཅོས་འདིའི་འཇུག་བྱའི་དབུ་མ་ཡིན་ན། དབུ་མའི་བསྟན་བཅོས་ཡིན་
དགོས་ཏེ། རང་འགྲེལ་ལས།།དབུ་མའི་བསྟན་བཅོས་ལ་འཇུག་
པར་བྱ་བའི་ཕྱིར་དབུ་མ་ལ་འཇུག་པ་རྩོམ་པར་འདོད་པས། ཞེས་པ་
དང་། རྣམ་བཤད་ལས་ཀྱང་དབུ་མ་ཞེས་་པ་ཙམ་ལས་མ་བྱུང་ཡང་།
འདིར་དབུ་མའི་བསྟན་བཅོས་ལ་གོ་བར་བྱའོ། །ཞེས་གསུངས་པའི་
ཕྱིར། དབུ་མའི་བསྟན་བཅོས་ལ་ཡང་མང་དུ་ཡོད་པའི་ནང་ནས་རྩ་
(༢བ) ཤེ་ཁོ་ན་ལ་བྱ་བ་ཡིན་གྱི་རྩ་ཤེ་ལས་གཞན་པའི་དབུ་མའི་
གཞུང༌དང༌། གཞི་དབུ་མ་དང༌། ལམ་དབུ་མ་སོགས་གཞན་རྣམས་
འདིའི་འཇུག་བྱའི་དབུ་མ་གཏན་མ་ཡིན་ཏེ། རྣམ་བཤད་དགོངས་པ་
རབ་གསལ་ལས།།དབུ་མའི་བསྟན་བཅོས་ཡིན་ལ། །དེ་ཡང་འདིའི་
5

འགྲེལ་པཪ་རྩ་ཤེ་ཁུངས་སུ་མཛད་པ་ན་དབུ་མ་ལས་ཞེས། མང་དུ་
གསུངས་པ་ལྟར་རྩ་ཤེས་ལ་བྱའི། དབུ་མའི་གཞུང་གཞན་དང་དབུ་
མའི་དོན་གཞན་ལ་མི་བྱའོ། །ཞེས་གསུངས་པའི་ཕྱིར། གཉིས་པ་
ནི། བསྟན་བཅོས་འདིས་རྩ་ཤེ་ལ་འཇུག་ན། འཇུག་ཚུལ་དེ་ཇི་ལྟར་
ཡིན་ཞེ་ན། འདི་ལ་འགྲེལ་བཤད་མཁན་པོ་ན་རེ། བསྟན་བཅོས་
འདིས་རྩ་ཤེ་ལ་ཟབ་པའི་སྒོ་ནས་འཇུག་པའི་ཚུལ་ཡོད་དེ། རྩ་ཤེས་
ཟབ་པའི་རིམ་པ་རྒྱས་པར་མ་བསྟན་ལ། འདིར་རྒྱས་པར་བསྟན་པའི་
ཕྱིར། འདིས་རྩ་ཤེ་ལ་རྒྱ་ཆེ་བའི་སྒོ་ནས་འཇུག་སྟེ། རྩ་ཤེས་རྒྱ་ཆེ་བའི་
ལམ་རིམ་རྒྱས་པར་མ་བསྟན་ལ། འདིར་དེ་རྒྱས་པར་བསྟན་པའི་ཕྱིར་
ཟེར་ན།།དང་པོ་དེ་མི་འཐད་དེ།།སྟོང་ཉིད་གཏན་ལ་འབེབས་པའི་
རིགས་པའི་རྣམ་གྲངས། འཇུག་པ་ལས་རྩ་ཤེས་རྒྱས་པའི་ཕྱིར་ཏེ། རྩ་
ཤེས་སྟོང་ཉིད་ཪིགས་པའི་རྣམ་གྲངས་མཐའ་ཡས་པའི་སྒོ་ནས་རྒྱས་
པར་བསྟན་པའི་ཕྱིར། གཉིས་པ་མི་འཐད་དེ། རྩ་ཤེས་རྒྱ་ཆེ་བའི་ལམ་
རིམ་ཤུགས་ལ་བསྟན་པའི་ཕྱིར་ཏེ། ཡུམ་རྒྱས་འབྲིང་བསྡུས་གསུམ་
གྱིས་དེ་ལྟར་བསྟན་པའི་ཕྱིར་ཞེས་པའི་རྩོད་ལན་སྟོན་པ་ལ། རྣམ་
བཤད་དགོངས་པ་རབ་གསལ་ལས། འོ་ན་རྩ་བ་ཤེས་རབ་ལ་བསྟན་
བཅོས་འདིས་འཇུག་ཚུལ་དེ་ཅི་འདྲ་ཞིག་ཅེ་ན། འདི་ལ་ཁ་ཅིག
6

བསྟན་བཅོས་དེར་ཀུན་རྫོབ་དང་དོན་དམ་པའི་རང་བཞིན་རྒྱས་པར་མ་
བརྗོད་ལ། ཞེས་པ་ནས་བཤད་པ་དེ་ལེགས་པར་མ་མཐོང༌ངོ༌། །ཞེས་
པའི་བར་གསུངས། དེས་ན་རང་ལུགས་ནི། བསྟན་བཅོས་འདིས་
རྩ་ཤེ་ལ་འཇུག་ཚུལ་གཉིས་ཡོད་དེ། ཟབ་པའི་སྒོ་ནས་འཇུག་ཚུལ་དང་
རྒྱ་ཆེ་བའི་སྒོ་ནས་འཇུག་ཚུལ་གཉིས་ཡོད་པའི་ཕྱིར། དང་པོ་ཡོད་དེ།
བསྟན་བཅོས་འདིས་གཟུགས་ཕྱི་རོལ་དོན་གྱིས་སྟོང་པའི་སྟོང་ཉིད་དེ་
སྟོང་ཉིད་ཕྲ་མོ་ཡིན་པ་དང༌། གཟུགས་སོགས་བློའི་དབང་གིས་བཞག་
པ་མ་ཡིན་པར་གྲུབ་པས་སྟོང་པའི་སྟོང་ཉིད་ཕྲ་མོ་ཡིན་པ་བཀག་ནས།
ཆོས་ཐམས་ཅད་རང་གི་མཚན་ཉིད་ཀྱིས་གྲུབ་པས་སྟོང་བ་དེ་སྟོང་ཉིད་
ཕྲ་མོར་བསྟན་པའི་སྒོ་ནས་རྩ་ཤེའི་དགོངས་པ་འགྲེལ་བ་ལ་འཇུག་པའི་
ཕྱིར་ཏེ། ཕྱི་རོལ་མེད་སེམས་དཔེ་ནི་གང་དུ་ཡོད། །ཅེས་སོགས་ཀྱིས་
གཟུགས་ཕྱི་རོལ་གྱི་དོན་མ་ཡིན་པ་ལ་གནོད་བྱེད་བསྟན། གལ་ཏེ་རང་
གི་མཚན་ཉིད་རྟེན་གྱུར་ན། །ཞེས་སོགས་ཀྱི་ཆོས་(༣ན) ཐམས་ཅད་
རང་གི་མཚན་ཉིད་ཀྱིས་གྲུབ་པར་འདོད་པ་ལ་དགག་པ་མཛད་
ཕྱིར་ཏེ། རང་འགྲེལ་ལས། ལུགས་འདི་ནི་ཐུན་མོང་མ་ཡིན་པའོ། །ཞེས་
མཁས་པ་རྣམས་ཀྱིས་ངེས་པར་བྱའོ། །ཞེས་པ་དང༌། དེ་ཉིད་མ་རྟོགས་
པས་ཟབ་མོ་འདི་སྤངས་པས། དེའི་ཕྱིར་བསྟན་བཅོས་དེ་ཁོ་ན་ཉིད་
7

ཕྱིན་ཅི་མ་ལོག་པར་བསྟན་པར་བྱ་བའི་ཕྱིར། དབུ་མའི་བསྟན་བཅོས་
ལ་འཇུག་པ་འདི་སྦྱར་བ་ཡིན་ནོ། །ཞེས་གསུངས་པའི་ཕྱིར། བསྟན་
བཅོས་འདིས་རྩ་ཤེ་ལ་ཟབ་པའི་སྒོ་ནས་འཇུག་ཚུལ་བསྟན་པ་ལ་དགོས་
པ་ཡོད་དེ། རྩ་ཤེའི་དགོངས་པ་མཐར་ཐུག་པ་དེ།།སེམས་ཙམ་པའི་
ལུགས་ཙམ་དང་།།རང་རྒྱུད་པའི་ཐུན་མོང་མ་ཡིན་པའི་ལུགས་སུ་
བཀྲལ་དུ་མི་རུང་བ་ལ་ངེས་པ་བརྟན་པོ་རྙེད་པར་བྱ་བའི་ཆེད་ཡིན་པའི་
ཕྱིར་དང༌། སེམས་ཙམ་པའི་ཐུན་མོང་མིན་པའི་ལུགས་འགོག་ཚུལ་རྩ་
ཤེ་དང་ཚིག་གསལ་གཉིས་ལས། འཇུག་པ་འདིར་རྒྱས་པར་གསུངས་
པའི་ཕྱིར་ཏེ། ཚིག་གསལ་ལས། བརྟེན་ནས་བརྟགས་པའི་ཚུལ་དབུ་མ་
ལ་འཇུག་པ་ལས་ཤེས་པར་བྱའོ་ཞེས་ཤེས་བྱེད་ཀྱི་ལུང་དང་བཅས་ནས་
གསུངས་པའི་ཕྱིར་ཞེས་སྟོན་པ་ལ། ཊཱི ཀ་ཆེན་ལས། རང་གི་དབུ་མའི་
དོན་གཏན་ལ་ཕབ་པ་དེ།།དབུ་མ་པ་གཞན་དང་ཐུན་མོང་མིན་པར་
བསྟན་པ་དང༌། བསྟན་བཅོས་ཀྱི་དོན་རྣམ་པར་རིག་པ་ཙམ་དང་མཐུན་
པར་བཤད་དུ་མི་རུང་བ་ལ་ངེས་པ་བརྟན་པར་བྱ་བའི་ཕྱིར་དུ་དབུ་མ་
ལ་འཇུག་པ་བརྩམས་པར་གསུངས་ཏེ། ཞེས་པ་ནས། གཞུང་འདིས་
དབུ་མ་ལ་འཇུག་པའི་ཚུལ་གཅིག་གོ།ཞེས་པའི་བར་གསུངས་
སོ།།བསྟན་བཅོས་འདིས་རྩ་ཤེ་ལ་རྒྱ་ཆེ་བའི་སྒོ་ནས་འཇུག་པའི་ཚུལ་
8

ཡོད་དེ། རྩ་ཤེས་ཟབ་མོ་སྟོང་པ་ཉིད་དངོས་ཀྱི་བསྟན་བྱའི་གཙོ་བོར་
བྱས་ནས་བསྟན་པ་མ་གཏོགས། རྒྱ་ཆེ་བའི་ལམ་གྱིས་རིམ་པ་རྣམས་
དངོས་ཀྱི་བསྟན་བྱའི་གཙོ་བོར་བྱས་ནས་མ་བསྟན་ལ། བསྟན་བཅོས་
དབུ་མ་ལ་འཇུག་པ་ག་པ་འདིའདིས་རྒྱ་ཆེ་བའི་ལམ་གྱི་རིམ་པ་རྣམས་འཕགས་
པའི་མན་ངག་གིས་ཁ་བསྐངས་ནས་དངོས་བསྟན་བསྟན་བྱའི་གཙོ་བོར་
བྱས་ནས་བསྟན་པའི་སྒོ་ནས་རྩ་ཤེའི་དགོངས་པ་འགྲེལ་བ་ལ་འཇུག་
པའི་ཕྱིར། བྱས་པ་ལ་ཁོ་ན་རེ། འོ་ན་བསྟན་བཅོས་རྩ་བ་ཤེས་རབ་དེ་
ཐེག་ཆེན་ཐུན་མོང་མིན་པའི་བསྟན་བཅོས་མ་ཡིན་པར་ཐལ། ཐལ་
གྱུར་བའི་ལུགས་འདི་ལ་ཐེག་པ་ཆེ་ཆུང་གི་ཁྱད་པར་སྟོང་ཉིད་རྟོགས་
པའི་ཤེས་རབ་ཡོད་མེད་ཀྱིས་མི་འབྱེད་པར་རྒྱ་ཆེ་བའི་ལམ་གྱི་རིམ་པ་
ཡོད་མེད་ཀྱི་སྒོ་ནས་འབྱེད་པ་གང་ཞིག རྩ་ཤེས་ཟབ་མོ་སྟོང་པ་
ཉིད་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པ་མ་གཏོགས།
རྒྱ་ཆེ་བའི་ལམ་རིམ་དངོས་ཀྱི་བསྟན་བྱའི་གཙོ་བོར་བྱས་(༣བ)ནས་
མ་བསྟན་པའི་ཕྱིར་ཟེར་ན། མ་ཁྱབ་སྟེ། རྩ་ཤེས་ཟབ་མོ་སྟོང་པ་ཉིད་
རིགས་པའི་རྣམ་གྲངས་མཐའ་ཡས་པའི་སྒོ་ནས་རྒྱས་པར་དངོས་སུ་
བསྟན་པ་གང་ཞིག། དེ་འདྲའི་བསྟན་བཅོས་ཡིན་ན་ཐེག་ཆེན་ཐུན་མོང་
མ་ཡིན་པའི་བསྟན་བཅོས་ཡིན་དགོས། དེ་ལྟར་སྟོན་པའི་སྣོད་རུང་

གི་གདུལ་བྱ་ཡིན་ན་ཡང་ཐེག་ཆེན་གྱི་རིགས་ཅན་ཡིན་དགོས་པའི་ཕྱིར་
ཏེ། ཊཱིཀ་ཆེན་ལས། རྒྱ་ཆེ་བའི་སྒོ་ནས་འཇུག་ཚུལ་ནི། འཕགས་པའི་
ལུགས་འདིར་ཐེག་པ་གཉིས་ལ་གནས་པ་ལ། ཤིན་ཏུ་ཟབ་པའི་དེ་ཁོ་
ན་ཉིད་རྟོགས་པའི་ཤེས་རབ་ཡོད་མེད་ཀྱིས་མི་འབྱེད་ཅིང༌། རྩ་ཤེས་
ཟབ་མོའི་ཕྱོགས་ལ་མ་གཏོགས་པ་རྒྱ་ཆེ་བའི་ཐེག་ཆེན་གྱི་ཁྱད་ཆོས་མ་
བསྟན་ཀྱང༌། ཞེས་པ་ནས། ·རྩ་ཤེར་ཡང་དེ་བཞིན་དུ་བསྟན་པའི་ཕྱིར་
རོ། །ཞེས་པའི་བར་གསུངས་པའི་ཕྱིར། ཁ་ཅིག རྩ་ཤེས་ཟབ་མོའི་
ཕྱོགས་ལ་མ་གཏོགས་པ་རྒྱ་ཆེ་བའི་ཐེག་ཆེན་གྱི་ཁྱད་ཆོས་མ་བསྟན་
ཀྱང༌། ཞེས་པའི་ལུང་གི་དོན་དུ་བསམས་ནས། རྩ་ཤེས་ཐེག་ཆེན་གྱི་
ལམ་གྱི་རིམ་པ་མ་བསྟན་ནོ་ཟེར་ན། དེ་མི་འཐད་དེ། རྩ་ཤེས་དེའི་རིམ་
པ་ཤུགས་ཀྱི་བསྟན་བྱའི་གཙོ་བོར་བྱས་ནས་བསྟན་པ་དེ་ཉིད་འཇུག་པ་
འདིར་དངོས་ཀྱི་བསྟན་བྱའི་གཙོ་བོར་བྱས་པའི་སྒོ་ནས་འཇུག་པ་འདིས་
རྩ་ཤེའི་དགོངས་པ་འགྲེལ་པར་བྱེད་པའི་ཕྱིར་ཏེ། རིན་ཆེན་འཕྲེང་བའི་
དར་ཊཱི ཀ་ལས། རྩ་བ་ཤེས་རབ་ཀྱིས་ཀྱང་ཐེག་པ་ཆེན་པོའི་ལམ་གྱི་
རིམ་པ་རྒྱས་པར་སྟོན་པ་དབུ་མ་ལ་འཇུག་པས་བསྒྲུབ་པའི་ཕྱིར་རོ།།
ཞེས་གསུངས་པའི་ཕྱིར།
༈ རང་ལུགས་ནི། རྩ་ཤེས་རྒྱ་ཆེ་བའི་ལམ་གཙོ་བོར་དངོས་སུ་མ་
10

བསྟན་པ་ལ་དགོངས་སོ། །རྩ་བའི་རྟགས་སྒྲུབ་པ་ནི། ཟབ་མོ་སྟོང་པ་
ཉིད་རིགས་པའི་རྣམ་གྲངས་མཐའ་ཡས་པའི་སྒོ་ནས་རྒྱས་པར་དངོས་
ཀྱི་བསྟན་བྱའི་གཙོ་བོར་བྱས་ནས་སྟོན་པའི་བསྟན་བཅོས་ཡིན་ན།
ཐེག་ཆེན་ཐུན་མོང་མ་ཡིན་པའི་བསྟན་བཅོས་ཡིན་དགོས་ཏེ། དེ་འདྲའི་
ཐེག་དམན་གྱི་ཐུན་མོང་པའི་བསྟན་བཅོས་མེད་པའི་ཕྱིར་ཏེ། རང་
འགྲེལ་ལས། ཆོས་ཀྱི་བདག་མེད་པ་གསལ་བར་བྱ་བའི་ཕྱིར་ཐེག་པ་
ཆེན་པོ་བསྟན་པ་ཡང་རིགས་པ་ཉིད་དེ། རྒྱས་པར་བསྟན་པ་བརྗོད་
པར་འདོད་པའི་ཕྱིར་རོ། །ཉན་ཐོས་ཀྱི་ཐེག་པ་ལས་ནི་ཆོས་ཀྱི་བདག་
མེད་པ་མདོར་མཚོན་པ་ཙམ་ཞིག་ཏུ་ཟད་དོ། །ཞེས་གསུངས་པའི་ཕྱིར།
བསྟན་བཅོས་འདིས་རྩ་ཤེས་བསྟན་པའི་སྟོང་ཉིད་རྟོགས་པའི་ལམ་དེ་
ཉིད། རིན་ཆེན་འཕྲེང་བ། ཆོས་དབྱིངས་བསྟོད་པ། མདོ་ཀུན་ལས་
བཏུས་པ་སོགས་འཕགས་པ་ཀླུ་སྒྲུབ་ཀྱི་མན་ངག་གིས་ཁ་བསྐངས་ཏེ་སོ་
སོ་སྐྱེ་བོའི་ཆོས་གསུམ། འཕགས་པ་སློབ་པའི་ས་བཅུ། འབྲས་བུ་
(༤ན) སངས་རྒྱས་ཀྱི་ས། ས་ལྔ་པ་དང་དྲུག་པ་གཉིས་གོ་རིམ་ངེས་
ཚུལ་ལ་བརྟེན་ནས་བསམ་བསྟན་གྱི་ངོ་བོ་ཞི་གནས་དང་། བདག་མེད་
རྟོགས་པའི་ཤེས་རབ་ཀྱི་ངོ་བོ་ལྷག་མཐོང་ལ་སློབ་ཚུལ་རྣམས་ལེགས་
པར་བསྟན་པའི་སྒོ་ནས་བསྟན་བཅོས་འདིས་རྩ་ཤེའི་དགོངས་པ་
11

འགྲེལ་བ་ལ་འཇུག་པ་ཡིན། ཊཱི ཀ་ཆེན་ལས། དེ་ལྟར་ན་གཞུང་དེར་
བསྟན་པའི་ལམ་ལ་ཐེག་པ་ཆེན་པོའི་རྒྱ་ཆེ་བའི་ལམ་གཞན་འཕགས་
པའི་མན་ངག་གིས་ཁ་བསྐང་ན་ཤིན་ཏུ་ལེགས་པས། ཞེས་པ་ནས།
བདག་མེད་པ་གཉིས་ཀྱི་དེ་ཁོ་ན་ཉིད་ལ་སོ་སོར་རྟོག་པའི་ཤེས་རབ་
ཀྱིས་དཔྱོད་པའི་ལྷག་མཐོང་བསྒོམ་པ་རྣམས་གསུངས་སོ། །ཞེས་པའི་
བར་གསུངས་པའི་ཕྱིར། དོན་བསྡུ་བ་ནི། བསྟན་བཅོས་འདིས་རྩ་ཤེས་
ལ་ཟབ་པའི་སྒོ་ནས་འཇུག་ཚུལ་དང༌། རྒྱ་ཆེའི་སྒོ་ནས་འཇུག་ཚུལ་
གཉིས་བསྟན་པ་ལ་དགོས་པ་ཡོད་དེ། རྩ་ཤེ་ལས་བསྟན་པའི་སྟོང་ཉིད་
རྟོགས་པའི་ལམ་ཉམས་སུ་ལེན་པའི་ཚེ། འཇུག་པའི་དངོས་བསྟན་རྒྱ་
ཆེ་བའི་ལམ་རིམ་དང་ཟུང་འབྲེལ་དུ་ཉམས་སུ་ལེན་དགོས་པར་ཤེས་
པའི་ཆེད་དུ་ཡིན་པའི་ཕྱིར་ཏེ། འཇུག་པ་ལ་བརྟེན་ནས་དེ་ལྟར་མ་ཤེས་
པའི་གང་ཟག་དེས་ནི་རྩ་ཤེ་ལས་བསྟན་པའི་སྟོང་ཉིད་རྟོགས་པའི་ལམ་
དང༌། འཇུག་པའི་དངོས་བསྟན་རྒྱ་ཆེ་བའི་ལམ་རིམ་ཟུང་འབྲེལ་དུ་
ཉམས་སུ་ལེན་པ་ལ་མི་འཇུག་པས། གང་ཟག་དེ་ལ་འསྔུག་པ་
བརྩམས་པའི་དགོས་པ་མེད་པ་ཡིན་ཏེ། ཊཱིཀ་ཆེན་ལས། དེའི་ཕྱིར་རྩ་
ཤེའི་དོན་ཡིད་ལ་བྱེད་པའི་ཚེ། འཇུག་པ་ལས་གསུངས་པ་འདི་རྣམས་
བསྟན་པར་བྱས་ནས་ཟབ་པ་དང་རྒྱ་ཆེ་བ་གཉིས་ཀ་ཚོགས་པའི་ལམ་
12

གྱི་རིམ་པ་ཡིད་ལ་བྱེད་པ་མ་བྱུང་ན། །ཞེས་པ་ནས། དབུ་མ་ལ་འཇུག་
པའི་ཚུལ་གཉིས་པའོ། །ཞེས་པའི་བར་གསུངས་པའི་ཕྱིར། །
༈ གསུམ་པ་ལ། ཉན་རང་རང་རྒྱུ་ཐུབ་དབང་ལས་འཁྲུངས་པའི་
ཚུལ། ཐུབ་དབང་རང་རྒྱུ་བྱང་སེམས་ལས་འཁྲུངས་པའི་ཚུལ། བྱང་
སེམས་ཀྱི་རྒྱའི་གཙོ་བོ་གསུམ་ངོས་བཟུང་བ་དང༌། དེ་གསུམ་གྱི་གོ་
རིམ་བཤད་པ་དང་བཞི།
དང་པོ་ལ། འདིར་བསྟན་གྱི་ཉན་ཐོས་ངོས་བཟུང་བ། འདིར་
བསྟན་གྱི་སངས་རྒྱས་འབྲིང་པོ་ངོས་བཟུང་བ། ཐུབ་དབང་ངོས་བཟུང་
བ། ཉན་རང་གཉིས་རང་རྒྱུ་ཐུབ་དབང་ལས་སྐྱེས་ཚུལ་དངོས་བཤད་པ་
དང་བཞི་ལས། དང་པོ་ནི། རང་གི་རྒྱུར་གྱུར་པའི་སྟོན་པ་མཆོག་གི་
སྤྲུལ་སྐུས་རྟེན་འབྲེལ་གྱི་ཆོས་ཟབ་མོ་བསྟན་པ་ཉམས་སུ་བླངས་པ་ལ་
བརྟེན་ནས་ལམ་དུ་ཞུགས་པའི་ཉན་ཐོས་ཡིན།།དེ་ལ་དབྱེ་ན། ཉན་
ཐོས་ཚོགས་ལམ་པ་ནས་ཉན་ཐོས་མི་སློབ་ལམ་པ་བའི་བར་ལྔ་ཡོད།
ཅིར་ཉན་ཐོས་ཞེས་བྱ་ཞེ་ན། ཉན་ཐོས་ཀྱི་བྱང་ཆུབ་ཐོབ་པའི་ཐབས་
སྟོན་པའི་(༤ བ) ཡང་དག་པའི་གདམས་ངག་གཞན་ལ་ཉན་ནས་
གདམས་དོན་བསྒོམ་པའི་འབྲས་བུ་ཉན་ཐོས་ཀྱི་བྱང་ཆུབ་ཐོབ་པ་ན།
དོན་དེ་ཉིད་ཉན་ཐོས་ཀྱི་རིགས་ཅན་གྱི་གང་ཟག་གཞན་གྱི་ཐོས་པར་
13

བྱེད་པས་ན་ཉན་ཐོས་ཞེས་བྱ་བ། ཐོས་པར་བྱེད་ཚུལ་ཡོད་དེ། འདི་
ལྟར་ཉོན་མོངས་སྤངས་པའི་བྱ་བ་བྱས་སོ། །འདི་ལས་སྐྱེ་སྲིད་གཞན་མི་
ལེན་ནོ། །ཞེས་གསུང་རབ་ལས་མང་དུ་འབྱུང་བ་ལྟར་ཡིན་པའི་ཕྱིར་ཏེ།
རང་འགྲེལ་ལས། དེ་ལ་ཡང་དག་པའི་གདམས་ངག་གི་འབྲས་བུ་ཐོས་
པར་བྱེད་པ་ན་ཉན་ཐོས་དག་སྟེ། འདི་ལྟར་བྱ་བ་བྱས་སོ། །འདི་ལས་
སྲིད་པ་གཞན་མི་ཤེས་སོ། །ཞེས་བྱ་བ་ལ་སོགས་པ་འབྱུང་བ་ཡིན་ནོ།།
ཞེས་པ་དང་། རྣམ་བཤད་ལས་ཀྱང་། ཡང་དག་པའི་གདམས་ངག་
གཞན་ལས་ཉན་ནས་བསྒོམ་པའི་འབྲས་བུ་ཉན་ཐོས་ཀྱི་བྱང་ཆུབ་ཐོབ་
པ་ན། དོན་དེ་གཞན་ལ་ཐོས་པར་བྱེད་པས་ན་ཉན་ཐོས་ཏེ། ཐོས་པར་
བྱེད་ཚུལ་ནི་འདི་ལྟར་བྱ་བ་བྱས་སོ། །འདི་ལས་སྲིད་པ་གཞན་མི་ཤེས་
སོ། །ཞེས་བྱ་བ་ལ་སོགས་པ་གསུང་རབ་ལས་མང་དུ་འབྱུང་བ་ལྟར་རོ།།
ཞེས་གསུངས་པའི་ཕྱིར། ཉན་ཐོས་ཞེས་པའི་སྒྲ་དངོས་སུ་འཇུག་ན།
ཉན་ཐོས་ཀྱི་སྒྲ་བཤད་ཚང་བས་མ་ཁྱབ་སྟེ་གཟུགས་མེད་ཁམས་པའི་
ཉན་ཐོས་ལ་དེ་འདྲའི་སྒྲ་བཤད་དངོས་སུ་འཇུག་ཀྱང༌། དེ་ལ་དེའི་སྒྲ་
བཤད་མ་ཚང་བ་ཡིན་པའི་ཕྱིར། དཔེར་ན་སྐམ་ལས་སྐྱེས་པའི་པདྨ་ལ།
མཚོ་སྐྱེས་ཞེས་པའི་སྒྲ་དངོས་སུ་འཇུག་ཀྱང༌། དེ་ལ་མཚོ་སྐྱེས་ཞེས་པའི་
སྒྲ་བཤད་མ་ཚང་བའི་དཔེ་བཞིན་ནོ། །དེ་ལྟར་ཡང་རྣམ་བཤད་ལས་སྒྲ་
14

བཤད་འདི་གཟུགས་མེད་ཁམས་པའི་ཉན་ཐོས་སོགས་འགའ་ཞིག་ལ་
མེད་ཀྱང༌། སྐྱོན་མེད་དེ། སྒྲ་དངོས་མིང་དུ་འཇུག་པ་ལ་སྒྲ་བཤད་པའི་
རྒྱུ་མཚན་ཡོད་པས་མ་ཁྱབ་པ་ནི། དཔེར་ན་སྐམ་ལ་སྐྱེས་པའི་པདྨ་
ལ་མཚོ་སྐྱེས་ཀྱི་སྒྲ་དངོས་མིང་དུ་འཇུག་པ་བཞིན་ནོ། །ཞེས་གསུངས་
སོ། །ཡང་ཉན་ཐོས་ཀྱི་སྒྲ་བཤད་ཚང་ན་ཉན་ཐོས་ཡིན་པས་མ་ཁྱབ་སྟེ།
བྱང་སེམས་ཀྱིས་མ་ངེས་པའི་ཕྱིར། དཔེར་ན་མཚོ་ལས་སྐྱེས་པའི་སྦལ་
པ་ལ་མཚོ་སྐྱེས་ཀྱི་སྒྲ་བཤད་ཚང་ཡང༌། དེ་མཚོ་སྐྱེས་མ་ཡིན་པ་བཞིན་
ནོ། །ཉན་ཐོས་ཀྱི་སྐད་དོད་སྲ་བ་ཀ་ནི་ཐོས་སྒྲོག་ལ་འཇུག་པ་ལྟར་ན།
བླ་ན་མེད་པའི་བྱང་ཆུབ་དང་དེར་བགྲོད་པར་བྱེད་པའི་ལམ་ཐོབ་བྱེད་
ཀྱི་ཐབས་སྟོན་པའི་གདམས་ངག་རང་ཉིད་ཀྱི་དེ་བཞིན་གཤེགས་པ་
འགའ་ཞིག་ལ་ཐོས་ནས། དེ་དོན་དུ་གཉེར་བའི་ཐེག་ཆེན་གྱི་རིགས་
ཅན་གཞན་ལ་སྒྲོག་པར་བྱེད་པས་ན། ཐོས་སྒྲོགས་པའམ། ཉན་ཐོས་
ཞེས་བྱ་སྟེ། དམ་ཆོས་པདྨ་དཀར་པོ་ལས། མགོན་པོ་དེ་རིང་བདག་ཅག་
ཉན་ཐོས་གྱུར། །བྱང་ཆུབ་དམ་པ་ཡང་དག་བསྒྲག་པར་བགྱི། །བྱང་ཆུབ་
པ་ཡི་སྒྲ་ཡང་རབ་ཏུ་བརྗོད། །དེ་བས་བདག་ཅག་ཉན་ཐོས་མི་ཟད་
འདྲ། །ཞེས་དང༌། རང་འགྲེལ་ལས་ཀྱང་། ཡང་ན་འབྲས་བུའི་
མཆོག་གམ་བླ་ན་མེད་པ་ཡང་དག་པར་རྫོགས་པའི་(༥ན) སངས་
15

རྒྱས་ཀྱི་ལམ་དེ་བཞིན་གཤེགས་པ་རྣམས་ལས་ཐོས་ནས་དེ་དོན་དུ་
གཉེཪ་བ་རྣམས་ལ་སྒྲོག་པར་བྱེད་པས་ན་ཉན་ཐོས་དག་སྟེ། ཞེས་
གསུངས་པའི་ཕྱིར། ཁ་ཅིག བྱང་ཆུབ་དམ་པ་ཡང་དག་བསྒྲག་པར་
བགྱི། ཞེས་པའི་རྐང་པ་གཉིས་པ་འདི་ལ་དམ་པའི་སྒྲ་སྦྱར་བས། དེས་
བླ་ན་མེད་པའི་བྱང་ཆུབ་བསྟན་ལ། བྱང་ཆུབ་པ་ཡི་སྒྲ་ཡང་རབ་ཏུ་
བརྗོད། ཅེས་པའི་རྐང་པ་གསུམ་པ་འདི་ལ་དམ་པའི་སྒྲ་མ་སྦྱར་བས།
དེས་ཉན་ཐོས་ཀྱི་བྱང་ཆུབ་བསྟན་པ་ཡིན་ནོ། །ཟེར་བ་མི་འཐད་དེ།
རྐང་པ་གཉིས་པས་ཐེག་ཆེན་གྱི་བྱང་ཆུབ་དང༌། གསུམ་པས་དེར་
བགྲོད་པར་བྱེད་པའི་ལམ་བསྟན་པར་དྲངས་མ་ཐག་པའི་རང་འགྲེལ་
དེའི་དགོངས་པ་ཡིན་པའི་ཕྱིར་ཏེ། རྣམ་བཤད་ལས། ཁ་ཅིག རྐང་པ་
གསུམ་པ་ལ་དམ་པའི་སྒྲ་མེད་པས་བྱང་ཆུབ་སྔ་མ་ནི་ཐེག་ཆེན་གྱི་དང༌།
ཕྱི་མ་ནི་ཉན་ཐོས་ཀྱི་བྱང་ཆུབ་བོ་ཞེས་ཟེར་མོད་ཀྱང༌། དང་པོ་ནི་ཐེག་
ཆེན་གྱི་བྱང་ཆུབ་དང༌། གཉིས་པ་དེར་བགྲོད་པའི་ལམ་ལ་བྱེད་པར་
འགྲེལ་པའི་དགོངས་པའོ། །ཞེས་གསུངས་པའི་ཕྱིར། ཁོ་ན་རེ། བྱང་
འཕགས་ཆོས་ཅན། ཉན་ཐོས་ཡིན་པ་ཐལ། བླ་ན་མེད་པའི་བྱང་ཆུབ་
དང༌། དེར་བགྲོད་པར་བྱེད་པའི་ཐབས་སྟོན་པའི་གདམས་ངག་རང་
ཉིད་ཀྱིས་དེ་བཞིན་གཤེགས་པ་འགའ་ཞིག་ལ་ཉན་ནས། དེ་དོན་དུ་
16

གཉེར་བའི་ཐེག་ཆེན་གྱི་རིགས་ཅན་གྱི་གང་ཟག་གཞན་གྱིས་ཐོས་པར་
བྱེད་པ་ཡིན་པའི་ཕྱིར། ཞེ་ན་མ་ཁྱབ་སྟེ། མགོན་པོ་དེ་རིང་བདག་
ཅག་ཉན་ཐོས་གྱུར། །ཞེས་སོགས་ཀྱི་ལུང་དེས། ཉན་ཐོས་རྣམས་ཀྱིས་
བླ་མེད་བྱང་ཆུབ་དང༌། དེར་བགྲོད་པའི་ཐེག་ཆེན་གྱི་ལམ་རྗེས་སུ་
མཐུན་པ་ཙམ་ཡང་རང་ལམ་དུ་ཉམས་སུ་མི་ལེན་པར། དེ་འདྲའི་
གདམས་ངག་རང་ཉིད་ཀྱི་དེ་བཞིན་གཤེགས་པ་འགའ་ཞིག་ལ་ཐོས་
ནས། དེ་དོན་དུ་གཉེར་བའི་ཐེག་ཆེན་གྱི་རིགས་ཅན་གཞན་ལ་སྒྲོག་
པར་བྱེད་པ་ཡིན་པས། ཐོས་སྒྲོག་གི་སྒྲ་བཤད་པ་ཡིན་གྱི། དེ་འདྲའི་་
གདམས་ངག་རང་ཉིད་ཀྱི་དེ་བཞིན་གཤེགས་པ་འགའ་ཞིག་ལ་ཉན་
ནས། དེ་དོན་དུ་གཉེར་བའི་ཐེག་ཆེན་གྱི་རིགས་ཅན་གཞན་ལ་སྒྲོག་
པར་བྱེད་པ་ཡིན་ན་ཉན་ཐོས་ཡིན་པས་ཁྱབ་པའི་དབང་དུ་བྱས་ནས་
ཐོས་སྒྲོག་གི་སྒྲ་བཤད་པ་མ་ཡིན་པའི་ཕྱིར་ཏེ། རང་འགྲེལ་ལས། བྱང་
ཆུབ་སེམས་དཔའ་རྣམས་ཀྱང་དེ་ལྟར་ཡིན་མོད་ཀྱང༌། དེ་ལྟ་ན་ཡང་
སྒྲོག་པར་བྱེད་པ་ཉིད་ཡིན་གྱི །རྗེས་སུ་མཐུན་པ་ཙམ་ཡང་མི་བསྒྲུབ་པ་
གང་ཡིན་དེ་དག་ཉན་ཐོས་ཡིན་པས་བྱང་ཆུབ་སེམས་དཔའ་རྣམས་ལ་
ཐལ་བར་མི་འགྱུར་རོ།།།ཞེས་པ་དང༌། དེའི་དོན་འཆད་པ་ན། རྣམ་
བཤད་ལས་ཀྱང༌། ཁ་ཅིག ཏ་ཏཱ་བུདྷ་ཞེས་པའི་སྒྲ་གང་ཟག་གསུམ་ཀ་
17

ལ་འཇུག་པར་འཆད་པ་ལྟར་ལེགས་ཏེ། ཏ་ཏྭ་ནི་དེ་ཁོ་ན་ཉིད་དོ། །བུདྷ་
ཁོངས་སུ་ཆུད་པ་ལའོ་ཞེས་འབྱུང་བ་ལྟར་དེ་ཉིད་རྟོགས་པ་བུདྡྷའི་སྒྲའི་
དོན་དུ་བྱས་པའི་ཚེ། དོན་དེ་གང་ཟག་གསུམ་ཀ་ལ་ཡོད་པས། ཞེས་
སོགས་གསུངས་སོ། །སངས་རྒྱས་འབྲིང་རྣམས་ཞེས་པའི་གཞུང་འདི།
(༥བ) བུདྷ་ཞེས་པའི་སྒྲ་དེ་ཁོངས་སུ་ཆུད་པ་ལ་བསྒྱུར་བའི་དབང་དུ་
བྱས་པ་ཡིན་གྱི་བུདྷ་ཞེས་པའི་སྒྲ་དེ་སངས་རྒྱས་ལ་བསྒྱུར་བའི་དབང་དུ་
བྱས་པ་མ་ཡིན་ཏེ། དེ་ཡིན་ན་རང་སངས་རྒྱས་དེ་སངས་རྒྱས་ཡིན་
དགོས་པ་ལས་དེ་སངས་རྒྱས་མ་ཡིན་པའི་ཕྱིར་ཏེ། རང་འགྲེལ་ལས།
དེས་ན་སངས་རྒྱས་ཀྱི་སྒྲས་རང་སངས་རྒྱས་དག་བསྙད་དོ། །ཞེས་པ་
དང༌། རྣམ་བཤད་ལས་ཀྱང༌། དེ་ཉིད་རྟོགས་པའི་སྒྲས་རང་སངས་རྒྱས་
ཀྱང་བསྙད་ཅེས་ཟེར་རྒྱུ་ཡིན་པ་ལ། སངས་རྒྱས་སུ་བསྒྱུར་རོ་ཞེས་
གསུངས་པའི་ཕྱིར། དེས་ན་ཉན་ཐོས་དེ་ཉིད་རྟོགས་འབྲིང་ཐུབ་དབང་
སྐྱེས། ཞེས་བརྗོད་རིགས་པ་ལས། ཉན་ཐོས་སངས་རྒྱས་འབྲིང་རྣམས་
ཐུབ་དབང་སྐྱེས། །ཞེས་ལོ་ཙཱ་བས་བརྗོད་པ་ཡིན་ནོ། །ཞེས་པ་ནི་རྣམ་
བཤད་ཀྱི་གསུང་དེའི་དོན་ཡིན་ནོ། །ཡང་བུ་དྷ་ཞེས་པའི་སྒྲ་དེ་སངས་
རྒྱས་ཁོ་ན་ལ་བསྒྱུར་མི་དགོས་ཏེ། བུདྡྷའི་སྒྲ་དེ་པད་འདབ་རྒྱས་པ་ལ་
ཡང་སྒྱུར་དུ་ཡོད། གཉིད་བསད་པ་ལ་ཡང་སྒྱུར་དུ་ཡོད་པའི་ཕྱིར་ཏེ།
18

དེ་པད་འདབ་རྒྱས་པ་དང༌། གཉིད་སད་པ་གཉིས་རེ་རེ་ལ་འཇུག་པའི་
ཕྱིར་ཏེ། རྣམ་བཤད་ལས། སྤྱིར་བུདྷའི་སྒྲ་སངས་རྒྱས་ལ་སྒྱུར་དུ་ཡོད་
ཀྱང༌། སྐབས་འདིར་མི་འཚམ་མོ།།།བུདྷའི་སྒྲ་ནི་པད་འདབ་རྒྱས་པ་
དང༌། གཉིད་སད་པ་ལ་ཡང་འཇུག་པར་བཤད་པས། སངས་རྒྱས་ཁོ་
ན་ལ་སྐྱུར་མི་དགོས་སོ། །ཞེས་གསུངས་པའི་ཕྱིར། ཁོ་ན་རེ། རང་རྒྱལ་
ལ་སངས་རྒྱས་འབྲིང་པོ་ཞེས་བརྗོད་པའི་རྒྱུ་མཚན་གང་ཡིན་ཞེ་ན།
དེའི་རྒྱུ་མཚན་ཡོད་དེ། རང་རྒྱལ་དེ་ཁོ་ན་ཉིད་རྟོགས་ཚུལ་ཉན་ཐོས་
ལས་ལྷག༌ཅིང༌། སངས་འཕགས་ལས་དམན་པའི་རྒྱུ་མཚན་གྱིས་དེ་
ལྟར་བརྗོད་པའི་ཕྱིར། དེ་དེ་ལྟར་རྟོགས་ཚུལ་ཉན་ཐོས་ལས་ལྷག་པ་
ཡིན་ཏེ། རང་རྒྱལ་དེ་རང་ལམ་དུ་བསོད་ནམས་དང་ཡེ་ཤེས་བསྐལ་
ཆེན་བརྒྱར་གོམས་པར་བྱེད་པ་ཡིན་པའི་ཕྱིར་ཏེ། རང་འགྲེལ་ལས། དེ་
དག་ནི་བསོད་ནམས་དང་ཡེ་ཤེས་གོང་དུ་འཕེལ་བའི་ཁྱད་པར་གྱིས་
ཉན་ཐོས་རྣམས་ལས་ཁྱད་པར་དུ་འཕགས་པའི་ཕྱིར་དང༌།ཞེས་པ་དང༌།
དེའི་ཐད་ཀྱི་རྣམ་བཤད་ལས་ཀྱང༌། འབྲིང་གི་དོན་ནི་རང་རྒྱལ་རྣམས་
ནི་བསྐལ་པ་བརྒྱར་བསོད་ནམས་དང་ཡེ་ཤེས་གོང་དུ་འཕེལ་བའི་ཁྱད་
པར་གྱིས་ཉན་ཐོས་ལས་ཁྱད་པར་འཕགས་ཤིང༌། ཞེས་གསུངས་པའི་
ཕྱིར། འོན་ཀྱང་རང་རྒྱལ་གྱིས་རང་ལམ་དུ་བསོད་ནམས་ཀྱི་ཚོགས་
19

དང༌། ཡེ་ཤེས་ཀྱི་ཚོགས་གོང་འཕེལ་དུ་བྱེད་པ་མ་ཡིན་ཏེ། དེ་གཉིས་
གང་རུང་ཡིན་ན། ཐེག་ཆེན་གྱི་མཁྱེན་པ་ཡིན་དགོས་པའི་ཕྱིར། ཐབས་
ཤེས་ཁྱད་པར་ཅན་གཉིས་གང་རུང་ཡིན་ན། དེ་ལྟར་དགོས་པའི་ཕྱིར།
རྟགས་གཉིས་པ་སྒྲུབ་པ་ནི། རང་རྒྱལ་དེ་སངས་འཕགས་ལས་དམན་
ཏེ། དེའི་རྒྱུད་ལ་བསོད་ནམས་དང་ཡེ་ཤེས་ཀྱི་ཚོགས་མཚན་ཉིད་པ་
ཡང་མེད། དེའི་རྒྱུད་ལ་སེམས་ཅན་ཐམས་ཅད་སྡུག་བསྔལ་ལས་
བསྐྱབ་འདོད་ཀྱི་སྙིང་རྗེ་ཆེན་པོ་ཡང་མེད། དེའི་རྒྱུད་ལ་འབྲས་བུ་རྣམ་
མཁྱེན་ཡང་མེད་པའི་ཕྱིར་ཏེ། དེ་ལྟར་ཡང༌། རང་འགྲེལ་ལས་བསོད་
ནམས་དང་ཡེ་ཤེས་ཀྱི་ཚོགས་དང༌། ཐུགས་རྗེ་ཆེན་པོ་དང༌། རྣམ་པ་
ཐམས་ཅད་མཁྱེན་པ་ལ་(༦ན) སོགས་པ་མེད་པས་ཡང་དག་པར་
རྫོགས་པའི་སངས་རྒྱས་རྣམས་ལས་དམན་པའི་ཕྱིར་ན་འབྲིང་ངོ༌།།
ཞེས་པ་དང་། དེའི་ཐད་ཀྱི་རྣམ་བཤད་ལས། བསོད་ནམས་དང་ཡེ་
ཤེས་ཀྱི་ཚོགས་གཉིས་དང༌། སེམས་ཅན་ཐམས་ཅད་ལ་དུས་ཐམས་
ཅད་དུ་འཇུག་པའི་ཐུགས་རྗེ་ཆེན་པོ་དང༌། རྣམ་པ་ཐམས་ཅད་མཁྱེན་
པ་སོགས་མེད་པས་རྫོགས་པའི་སངས་རྒྱས་ལས་དམན་པས་འབྲིང་
པོའོ། །ཞེས་གསུངས་པའི་ཕྱིར། འགྲེལ་བཤད་མཁན་པོ་ན་རེ། རང་
རྒྱལ་དེ་ཉན་ཐོས་ལས་ཡེ་ཤེས་ཀྱི་སྒོ་ནས་ལྷག་པ་ཡིན་ཏེ།།མངོན་
20

རྟོགས་རྒྱན་ལས། གཟུང་དོན་རྟོག་པ་སྤོང་ཕྱིར་དང༌། །ཞེས་སོགས་
རྐང་པ་གཉིས་གསུངས་པའི་ཕྱིར་ཟེར་ན། དེ་ནི་འབྲེལ་ཅུང་ཟད་ཀྱང་
མེད་དེ། སྐབས་འདིར་ཉན་རང་འཕགས༌པས་སྟོང་ཉིད་རྟོགས་ཤིང༌།
དེ་ལྟར་དུ་འགྲེལ་བཤད་མཁན་པོ་རང་ཡང་འདོད་པ་གང་ཞིག །མངོན་
རྟོགས་རྒྱན་གྱི་གཞུང་དེས་ནི་ཉན་རང་འཕགས་པ་ལ་ཆོས་ཀྱི་བདག་
མེད་རྟོགས་པ་ཡོད་པའི་དབང་དུ་བྱས་པའི་ལུགས་ཀྱི་ལུང་ཡིན་པའི་
ཕྱིར། ཞེས་པ་ནི། རྣམ་བཤད་ལས། ཁ་ཅིག ཉན་ཐོས་ལས་ཡེ་ཤེས་
ལྷག་པའི་དོན་རྟོགས་པ་སྤོང་ཕྱིར་དང༌། ཞེས་གསུངས་པ་ལྟར་ཡིན།
ཞེས་སོགས་ཀྱི་དོན་ནི། རང་རྒྱལ་ལ་རང་བྱུང་ཞེས་བརྗོད་པའི་རྒྱུ་
མཚན་ཡོད་དེ། སྲིད་པ་མཐའ་མའི་ཚེ་སློབ་དཔོན་གཞན་གྱི་གདམས་
ངག་བསྟན་པ་ལ་མི་ལྟོས་པར། ཉོན་མོངས་སྤངས་པའི་ཡེ་ཤེས་མངོན་
དུ་བྱེད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར་ཏེ། མངོན་རྟོགས་
རྒྱན་ལས། རང་བྱུང་བདག་ཉིད་རྟོགས་པའི་ཕྱིར། །ཞེས་གསུངས་པའི་
ཕྱིར། རང་རྒྱལ་ལ་རང་སངས་རྒྱས་ཞེས་བརྗོད་པའི་རྒྱུ་མཚན་ཡོད་དེ།
རང་རྒྱལ་སློབ་པ་རྣམས་ཀྱིས་རང་ཉིད་གཅིག་པུའི་ཆེད་དུ་བྱང་ཆུབ་
མངོན་དུ་བྱེད། རང་རྒྱལ་དགྲ་བཅོམ་རྣམས་ཀྱིས་བདག་ཉིད་གཅིག་
པུའི་ཕྱིར་དུ་བྱང་ཆུབ་བྱས་པ་ཡིན་པའི་ཕྱིར་ཏེ།།རང་འགྲེལ་ལས།
21

བདག་ཉིད་གཅིག་པུའི་ཕྱིར་རང་ཉིད་སངས་རྒྱས་པས་རང་སངས་རྒྱས་
སོ། །ཞེས་པ་དང༌། རྣམ་བཤད་ལས་ཀྱང༌། དེ་ཡང་རང་གཅིག་པུའི་
ཕྱིར་སངས་རྒྱས་པ་སྟེ། དགྲ་བཅོམ་པ་ཐོབ་པ་དང་ཐོབ་པར་བྱེད་པས་
ན་རང་སངས་རྒྱས་ཞེས་བྱ་ལ་ཞེས་གསུངས་པའི་ཕྱིར།
༈ གསུམ་པ་ནི།།ཐུབ་པ་དང་དགྲ་བཅོམ་པ་དོན་གཅིག་ཅིང་།
ཉོན་མོངས་ཐུབ་པས་ན་ཐུབ་པ་ཞེས་བྱའོ།།།ཉན་རང་དགྲ་བཅོམ་
རྣམས་ཐུབ་པ་ཡིན་ཀྱང་། ཐུབ་པའི་དབང་པོ་ནི་མ་ཡིན་ཏེ། དེ་
གཉིས་ལ་གོང་ན་མེད་པའི་ཆོས་ཀྱི་དབང་ཕྱུག་ཕུན་སུམ་ཚོགས་པ་མེད་
པའི་ཕྱིར། དེ་ན་སྟོན་པ་སངས་རྒྱས་རྣམས་ཐུབ་པའི་དབང་པོ་ཡིན་ཏེ།
ཉན་རང་དང་བྱང་སེམས་རྣམས་ལས་ཆོས་ཀྱི་དབང་ཕྱུག་དམ་པ་ཕུན་
སུམ་ཚོགས་པ་བརྙེས་ཤིང༌། གང་ཟག་དེ་གསུམ་ཀ་ཡང་སངས་རྒྱས་ཀྱི་
བཀས་ཆོས་ཀྱི་སྲིད་ལ་མངའ་བསྒྱུར་བ་ཡིན་པའི་ཕྱིར་ཏེ། རང་འགྲེལ་
ལས། དེ་ལ་གོང་ན་མེད་པའི་ཆོས་ཀྱི་དབང་ཕྱུག་ཕུན་སུམ་ཚོགས་པ་
མངའ་བས། ཞེས་པ་ནས། ཉན་ཐོས་ལ་སོགས་པ་རྣམས་དེའི་བཀས་
མངའ་སྐྱུར་བའི་ཕྱིར། སངས་རྒྱས་བཅོམ་ལྡན་འདས་རྣམས་ལ་ཐུབ་པ་
(༦བ) ཞེས་བྱའོ། །ཞེས་པའི་བར་དང་། རྣམ་བཤད་ལས་ཀྱང་།
ཐུབ་པའི་སྒྲ་ནི་ཉན་རང་དགྲ་བཅོམ་པ་ལ་ཡང་འཇུག་མོད་ཀྱང་ཐུབ་
22

པའི་དབང་པོ་མ་ཡིན་པས་སངས་རྒྱས་ཉིད་ལ་ཐུབ་པའི་དབང་པོ་ཞེས་
བྱ་སྟེ་ཞེས་པ་ནས། གང་ཟག་གསུམ་པོ་དེ་སངས་རྒྱས་ཀྱི་བཀས་ཆོས་
ཀྱི་སྲིད་ལ་མངའ་སྒྱུར་བའི་ཕྱིར། ཞེས་པའི་བར་གསུངས་པའི་ཕྱིར།
༈།བཞི་པ་ནི། ཉན་རང་དགྲ་བཅོམ་རང་གི་རྒྱུར་གྱུར་པའི་ཐུབ་
པའི་དབང་པོ་ལས་འཁྲུངས་པའི་ཚུལ་ཡོད་དེ། །ཐུབ་པའི་དབང་པོ་
འཇིག་རྟེན་དུ་བྱོན་པ་ན་རྟེན་འབྲེལ་གྱི་ཆོས་ཟབ་མོ་སྟོན་པར་མཛད་ལ།
དེ་ལྟར་བསྟན་པའི་དོན་དེ་ལ་ཉན་རང་གི་རིགས་ཅན་མང་པོས་ཐོས་
བསམ་སྒོམ་གསུམ་བྱེད་པར་འགྱུར་ལ། དེ་ལ་བརྟེན་ནས་ཉན་རང་གི་
རིགས་ཅན་མང་པོས་མཐར་རང་རང་གི་བྱང་ཆུབ་ཐོབ་པའི་སྒོ་ནས་རང་
རང་གི་འདོད་པ་རྫོགས་པར་འགྱུར་བའི་ཕྱིར་ཏེ། རང་འགྲེལ་ལས།
སངས་རྒྱས་རྣམས་བྱུང་བ་གྱུར་པ་ན་ཉན་རང་གིས་རྟེན་ཅིང་འབྲེལ་པར་
འབྱུང་བ་ཕྱིན་ཅི་མ་ལོག་པར་སྟོན་པ་ལ་འཇུག་པའི་ཕྱིར་ལ། ཞེས་པ་
ནས། ཡོངས་སུ་རྫོགས་པར་འགྱུར་པའི་ཕྱིར་རོ། །ཞེས་པའི་བར་དང༌།
རྣམ་བཤད་ལས་ཀྱང༌། ཐུབ་དབང་གིས་ཉན་རང་བསྐྲུན་ཚུལ་ཇི་ལྟར་
ཡིན་ཞེ་ན། སངས་རྒྱས་འཇིག་རྟེན་དུ་བྱོན་པ་ན་རྟེན་འབྲེལ་ཟབ་མོ་
ཕྱིན་ཅི་མ་ལོག་པར་སྟོན་པ་ལ་འཇུག་ལ། ཞེས་པ་ནས། རང་འབྲས་བུ་
གང་ལ་མོས་པ་ཇི་ལྟ་བ་བཞིན་དུ་ཉན་རང་གཉིས་འདོད་པ་རྫོགས་པར་
23

འགྱུར་བའི་ཕྱིར། དེ་གཉིས་ཐུབ་དབང་གིས་བསྐྲུན་པའོ།།།ཞེས་པའི་
བར་གསུངས་པའི་ཕྱིར། གལ་ཏེ་ཁོ་ན་རེ། ཉན་ཐོས་ཀྱི་རིགས་ཅན་
མང་པོས་ཐུབ་པའི་དབང་པོ་ལ་རྟེན་འབྲེལ་གྱི་ཆོས་ཐོས་པའི་ཚེ་དེ་ལ་
ཉན་ཐོས་ཀྱི་བྱང་ཆུབ་ཐོབ་པ་ཡོད་པས། ཉན་ཐོས་དགྲ་བཅོམ་རྣམས་
རང་གི་རྒྱུར་གྱུར་པའི་ཐུབ་དབང་ལས་སྐྱེ་ཚུལ་དེ་འཐད་ཀྱང༌། རང་
རྒྱལ་གྱི་རིགས་ཅན་མང་པོས་ཐུབ་པའི་དབང་པོ་ལ་ཆོས་ཐོས་པའི་ཚེ་དེ་
ལ་རང་རྒྱལ་གྱི་བྱང་ཆུབ་ཐོབ་པ་མི་སྲིད་པས་རང་རྒྱལ་དགྲ་བཅོམ་
རྣམས་རང་གི་རྒྱུར་གྱུར་པའི་ཐུབ་པའི་དབང་པོ་ལས་སྐྱེས་ཚུལ་དེ་མི་
འཐད་དོ།།།ཞེས་པའི་དོགས་པ་དེ་འགོད་པ་ལ། རྣམ་བཤད་ལས།
གལ་ཏེ་ཉན་ཐོས་ཀྱི་རིགས་ཅན་མང་པོས་སངས་རྒྱས་ལ་ཆོས་ཐོས་པའི་
ཚེ་དེ་ཉིད་ལ་བྱང་ཆུབ་མངོན་དུ་བྱེད་ཀྱང༌། ཞེས་པ་ནས། །རང་གི་
འདོད་པ་རྫོགས་པ་མི་འཐད་དོ་སྙམ་ན། ལན་ནི། དོགས་པ་དེའི་སྐྱོན་
མེད་དེ། རང་རྒྱལ་གྱི་རིགས་ཅན་མང་པོས་ཐུབ་པའི་དབང་པོ་ལས་
ཆོས་ཐོས་པའི་ཚེ་དེ་ཉིད་ལ་རང་རྒྱལ་གྱི་བྱང་ཆུབ་མ་ཐོབ་ཀྱང༌། རང་
རྒྱལ་གྱི་རིགས་ཅན་ཕལ་ཆེ་བས་ཐུབ་པའི་དབང་པོས་བསྟན་པའི་རྟེན་
འབྲེལ་གྱི་ཆོས་ཀྱི་དོན་ལ་ཐོས་བསམ་བསྒོམ་གསུམ་བྱས་པ་ལ་བརྟེན་
ནས། ཚེ་རབས་ཕྱི་མ་ལ་གཞན་དུ་ངེས་པར་རང་རྒྱལ་གྱི་བྱང་ཆུབ་ཐོབ་
24

པར་འགྱུར་བ་ཡིན་པའི་ཕྱིར་དང༌། ཉན་རང་གི་རིགས་ཅན་མང་པོས་
ཐུབ་པའི་དབང་པོ་ལ་ཆོས་ཐོས་པའི་དོན་ལ་ཐོས་བསམ་སྒོམ་གསུམ་
(༧ན) བྱས་པ་ལ་བརྟེན་ནས་རང་རང་གི་འདོད་པ་རྫོགས་པར་
འགྱུར་བར་བཤད་པ་དེ་ཡང༌། ཚེ་འདི་ཉིད་ཁོ་ན་ལ་བསམ་ནས་བཤད་
པ་མ་ཡིན་པའི་ཕྱིར་རོ། །ཉན་རང་གི་རིགས་ཅན་མང་པོས་ཐུབ་པའི་
དབང་པོས་རྟེན་འབྲེལ་གྱི་ཆོས་བསྟན་པའི་དོན་ལ་ཐོས་བསམ་སྒོམ་
གསུམ་བྱས་པ་ལ་བརྟེན་ནས་སྐྱེ་བ་ཕྱི་མ་གཞན་དུ་ངེས་པར་མྱང་འདས་
ཐོབ་པར་འགྱུར་ཏེ།།དཔེར་ན་དེ་རྣམས་ཀྱི་མྱོང་ངེས་ཀྱི་ལས་ཀྱི་རྣམ་
སྨིན་འབྲས་བུ་དེ་ལ་མ་མྱོང༌ཀྱང༌། སྐྱེ་བ་ཕྱི་མ་གཞན་དུ་ངེས་པར་མྱོང་
བར་འགྱུར་བ་བཞིན་དུ་ཡིན་པའི་ཕྱིར་ཏེ།·ཞེས་སྟོན་པ་ལ། རང་
འགྲེལ་ལས། གལ་ཏེ་ཡང་ཁ་ཅིག་གིས་རྟེན་ཅིང་འབྲེལ་བར་འབྱུང་བ་
ཉེ་བར་བསྟན་པ་ཉན་པ་ཁོ་ན་ལས། ཞེས་པ་ནས། འབྲས་བུ་ཡོངས་སུ་
སྨིན་པར་གོར་མ་ཆག་པར་ཐོབ་པར་འགྱུར་རོ། །ཞེས་པའི་བར་དང༌།
རྣམ་བཤད་ལས་ཀྱང༌། སྐྱོན་མེད་དེ། གལ་ཏེ་རང་རྒྱལ་གྱི་རིགས་ཅན།
ཁ་ཅིག སྟོན་པས་རྟེན་འབྲེལ་གསུངས་པ་ཉན་པ་ཁོ་ན་ལས། དོན་དམ་
པ་རྟོགས་པ་ལ་མཁས་པ་འབྱུང་ཡང༌། ཆོས་ཐོས་པའི་མཐོང་ཆོས་ཀྱི་སྐྱེ་
བ་དེ་ཁོ་ན་ལ། རང་རྒྱལ་གྱི་མྱང་འདས་མི་ཐོབ་མེད་ནའང༌། ཞེས་པ་
25

ནས། འདོད་པ་རྫོགས་པར་བཤད་པ་ནི་ཚེ་དེ་ཁོ་ན་ལ་བསམ་ནས་
བཤད་པ་མ་ཡིན་པའི་ཕྱིར་རོ།།།ཞེས་པའི་བར་དང༌།།བཞི་བརྒྱ་པ་
ལས་ཀྱང༌། དེ་ཉིད་ཤེས་པས་གལ་ཏེ་འདིར། །མྱ་ངན་འདས་པ་མ་
ཐོབ་ཀྱང༌། །སྐྱེ་བ་གཞན་དུ་འབད་མེད་པར། །ངེས་པར་ཐོབ་འགྱུར་
ལས་བཞིན་ནོ། །ཞེས་པ་དང་། རྩ་ཤེར་ཡང་། རྫོགས་སངས་རྒྱས་
རྣམས་མ་བྱུང་ཞིང༌། །ཉན་ཐོས་རྣམས་ཀྱང་ཟད་པ་ན། །རང་སངས་
རྒྱས་ཀྱི་ཡེ་ཤེས་ནི། །རྟེན་པ་མེད་ལ་རབ་ཏུ་འབྱུང་། །ཞེས་པ་འདི་
རྣམས་གསུངས་སོ། །
༈ རྩ་བའི་གཉིས་པ་ཐུབ་དབང་རང་རྒྱུ་བྱང་སེམས་ལས་འཁྲུངས་
པའི་ཚུལ་འདི་ལ། ཐུབ་དབང་རང་རྒྱུ་བྱང་སེམས་ལས་འཁྲུངས་པའི་
རིགས་པས་བསྒྲུབ་པ་དང་། ལུང་གིས་སྒྲུབ་པ་གཉིས་ལས། དང་པོ་ནི།
རང་རེས། སངས་རྒྱས་བྱང་ཆུབ་སེམས་དཔའ་ལས་འཁྲུངས་ཤིང༌།
ཞེས་བཤད་པ་ལ། ཁོ་ན་རེ། བྱང་སེམས་ལ་རྒྱལ་སྲས་ཞེས་བརྗོད་པའི་
སངས་འཕགས་དེ་བྱང་སེམས་ལས་འཁྲུངས་པ་མ་ཡིན་པར་ཐལ་བྱང་
སེམས་སངས་འཕགས་ལས་འཁྲུངས་པའི་ཕྱིར། དཔེར་ན། བུ་དེ་རང་
གི་ཕ་མ་ལས་སྐྱེས་ཀྱང༌། བུའི་ཕ་དེ་བུ་དེ་ཉིད་ལས་སྐྱེས་པ་མི་འཐད་པ་
བཞིན་དུ་ཡིན་པའི་ཕྱིར། ཞེས་པའི་ཁོའི་རྩོད་པ་དེ་འགོད་པར་བྱེད་པ་
26

ལ། རང་འགྲེལ་ལས། གལ་ཏེ་བྱང་ཆུབ་སེམས་དཔས་ཀྱང་དེ་བཞིན་
གཤེགས་པས་ཉེ་བར་བསྟན་པ་ལས་སྐྱེས་པར་གྱུར་པས་རྒྱལ་བའི་
སྲས་ཞེས་བརྗོད་པ་མ་ཡིན་ནམ། ཞེས་པ་ནས། བཅོམ་ལྡན་འདས་
རྣམས་བྱང་ཆུབ་སེམས་དཔའ་ལས་འཁྲུངས་ཞེ་ན། ཞེས་པའི་བར་དང༌།
རྣམ་བཤད༌ལས༌ཀྱང༌། གལ་ཏེ་བྱང་སེམས་རྣམས་ཀྱང་སངས་རྒྱས་
ཀྱིས་ཉེ་བར་བསྟན་པ་ལས་(༧བ) སྐྱེས་པས། ཞེས་པ་ནས། དཔེར་
ན། བུའི་ཕ་ནི་བུ་དེ་ལས་སྐྱེས་པ་མི་རིགས་པ་བཞིན་ནོ་ཞེ་ན། ཞེས་
པའི་བར་གསུངས་སོ། །རྩོད་པ་དེའི་ལན་ནི། བྱང་སེམས་རྣམས་རང་
གི་རྒྱུར་གྱུར་པའི་སངས་འཕགས་འགའ་ཞིག་གི་ཐུགས་སྲས་ཡིན་པ་
བདེན་མོད་ཀྱང༌། ཐུབ་པའི་དབང་པོ་དེ་རང་གི་རྒྱུར་གྱུར་པའི་བྱང་
སེམས་ལས་འཁྲུངས་པ་ཡིན་པའི་ཕྱིར་ཏེ། དེ་རང་དང་རྒྱུད་གཅིག་ཏུ་
གྱུར་པའི་བྱང་སེམས་ལས་དང་པོ་བས་ཉེར་ལེན་བྱས་པ་ལ་བརྟེན་ནས་
འཁྲུངས་པ་གང་ཞིག རང་དང་རྒྱུད་གཅིག་ཏུ་གྱུར་པའི་བྱང་སེམས་
ལས་དང་པོ་བ་དེའི་ཕྱིའི་ཡོངས་འཛིན་དུ་གྱུར་པའི་བྱང་སེམས་ཀྱི་ལྷན་
ཅིག་བྱེད་རྐྱེན་བྱས་པ་ལ་བརྟེན་ནས་འཁྲུངས་པ་ཡིན་པའི་ཕྱིར། རྟགས་
དང་པོ་གྲུབ་སྟེ། །ཐུབ་པའི་དབང་པོས་སྟོབས་བཅུ་དང་། མཚན་སོ་
གཉིས་ལ་སོགས་པའི་ཡོན་ཏན་རྣམས་ཐོབ་པ་དེ་དེ་དང་རྒྱུད་གཅིག་ཏུ་
27

གྱུར་པའི་བྱང་སེམས་རྣམས་ཀྱི་ལམ་བསྒོམ་སྟོབས་ཀྱིས་ཐོབ་པ་ཡིན་
པའི་ཕྱིར། རྟགས་གཉིས་པ་གྲུབ་སྟེ། དཔེར་ན། སྟོན་པ་ཤཱ ཀྱ་ཐུབ་པ་
དང་རྒྱུད་གཅིག་ཏུ་གྱུར་པའི་བྱང་སེམས་འགའ་ཞིག་གིས། ཁོ་རང་གི་
ཡོངས་འཛིན་ཏུ་གྱུར་པའི་རྗེ་བཙུན་འཇམ་དབྱངས་ལ་གདམས་ངག་
ཉན་པར་མདོ་ལས་གསུངས་པ་ལྟར་ཡིན་པའི་ཕྱིར་རོ། །ཞེས་སྟོན་པ་
ལ། རང་འགྲེལ་ལས། འདི་ནི་བདེན་མོད་ཀྱི་འོན་ཀྱང་རྒྱུ་གཉིས་ཀྱིས་
བྱང་ཆུབ་སེམས་དཔའ་རྣམས། །ཞེས་པ་ནས། དེ་བཞིན་གཤེགས་པ་
རྣམས་བྱང་ཆུབ་སེམས་དཔའ་ལས་འཁྲུངས་པར་བསྟན་ཏོ། །ཞེས་པའི་
བར་དང་། རྣམ་བཤད་ལས་ཀྱང་། བྱང་སེམས་རྣམས་རྒྱལ་བ་འགའ་
ཞིག་གི་སྲས་ཡིན་པ་ནི་བདེན་མོད་ཀྱི། འོན་ཀྱང་རྒྱུ་མཚན་གཉིས་ཀྱིས་
བྱང་སེམས་རྣམས་སངས་རྒྱས་རྣམས་ཀྱི་རྒྱུར་འགྱུར་རོ་ཞེས་པ་ནས།
སངས་རྒྱས་བྱང་སེམས་ལས་འཁྲུངས་པར་སྒྲུབ་པ་ཡིན་ནོ། །ཞེས་པའི་
བར་གསུངས་སོ། །
༈ གཉིས་པ་ནི། ཐུབ་པའི་དབང་པོ་དེ་རང་དང་རྒྱུད་གཅིག་ཏུ་
གྱུར་པའི་བྱང་སེམས་ལས་དང་པོ་པས་ཉེར་ལེན་བྱས་པ་ལས་འཁྲུངས་
པའི་རྒྱུ་མཚན་གྱིས་བདག་ཅག་གི་སྟོན་པས་ཁོང་རང་དང་རྒྱུད་གཅིག་
ཏུ་གྱུར་པའི་བྱང་སེམས་ལས་དང་པོ་བ་དེ་ལ་ཕྱག་བྱ་བར་གསུངས་པའི་
28

སྒོ་ནས་བསྔགས་པ་ཆེན་པོ་མཛད་པ་ཡིན་ཏེ། དཀོན་མཆོག་བརྩེགས་
པའི་མདོ་ལས། འོད་སྲུང་འདི་ལྟ་སྟེ། དཔེར་ན། ཟླ་བ་ཚེས་པ་ལ་ཕྱག་
འཚལ་བ་ལྟར་ཉ་བ་ལ་ནི་མ་ཡིན་ནོ། །འོད་བསྲུང་དེ་བཞིན་དུ་གང་དག་
ང་ལ་རབ་ཏུ་དང་བ་དེ་དག་གིས་བྱང་ཆུབ་སེམས་དཔའ་རྣམས་ལ་ཕྱག་
བྱའི། དེ་བཞིན་གཤེགས་པ་རྣམས་ལ་ནི་དེ་ལྟ་མ་ཡིན་ནོ།།།དེ་ཅིའི་
ཕྱིར་ཞེ་ན། བྱང་ཆུབ་སེམས་དཔའ་རྣམས་ལས་ནི་དེ་བཞིན་གཤེགས་
པ་རྣམས་འབྱུང༌ངོ༌། །དེ་བཞིན་གཤེགས་པ་རྣམས་ལས་ནི་ཉན་ཐོས་
དང་རང་སངས་རྒྱས་ཐམས་ཅད་འབྱུང་ངོ༌། །ཞེས་གསུངས་པའི་ཕྱིར།
མདོ་འདིས། སྟོན་པ་སངས་རྒྱས་དང་རྒྱུད་གཅིག་ཏུ་གྱུར་པའི་བྱང་
སེམས་ལས་དང་པོ་དེ་ཟླ་བ་ཚེས་པ་ལྟ་བུའི་བྱང་སེམས་སུ་ཡང་བསྟན་
ཏོ། །ཁོ་ན་རེ། མདོ་དེས་དེ་འདྲའི་བྱང་སེམས་ལ་བསྔགས་པ་བརྗོད་
(༨ན) པའི་རྒྱུ་མཚན་དེ་ལྟར་ཡིན་ན། མདོ་དེས་དེ་འདྲའི་བྱང་སེམས་
ལ་བསྔགས་པ་མཛད་པ་ལ་དགོས་པ་ཅི་ཡོད་པ་ཡིན་ཞེ་ན། དེ་ལ་
དགོས་པ་བཞི་ཡོད་དེ། དེ་འདྲའི་བྱང་སེམས་ཆེས་བརླིང་བ་སྟེ་ཤིན་ཏུ་
གཅེས་པར་རྟོགས་པ་དང༌། རྒྱུ་བྱང་སེམས་ལ་མཆོད་བསྟོད་མཛད་པས་
དེའི་འབྲས་བུ་སངས་རྒྱས་འཕགས་པ་ལ་མཆོད་བསྟོད་བྱས་པར་དོན་
གྱིས་འཕངས་པར་དགོངས་པའི་དགོས་པ་དང༌། འབྲས་བུ་ཕུན་ཚོགས་
29

འབྱུང་བའི་སྨན་གྱི་ལྗོན་ཤིང་འདོད་པ་རྣམས་ཀྱིས་ཤིང་དེའི་མྱུ་གུ་ལྷག་
པར་གཅེས་སྤྲས་སུ་བྱས་ཏེ་སྐྱོང་བ་བཞིན་དུ། སངས་འཕགས་ཀྱི་ལྗོན་
ཤིང་སྐྱེ་རྒུ་ཐམས་ཅད་ཀྱི་རེ་འདོད་ཚུལ་བཞིན་དུ་བསྐོང་བ་དེའི་མྱུ་གུ་
བྱང་སེམས་ལས་དང་པོ་བ་དེ་ལ་ཡང་གཅེས་སྤྲས་སུ་བྱས་ཏེ་འབད་པ་
ཆེན་པོས་བསྐྱངས་དགོས་སོ། །ཞེས་ཤེས་པའི་དགོས་པ་དང༌། མདོ་
འདིས་གསུངས་པའི་དུས་སུ་སྟོན་པའི་འཁོར་དེར་ཉེ་བར་ཡོད་པའི་ཐེག་
པ་གསུམ་ལ་བཀོད་པའི་གདུལ་བྱ་རྣམས་ཐེག་ཆེན་ཉིད་ལ་སྦྱར་བར་བྱ་
བའི་དགོས་པ་རྣམས་སུ་ཡོད་པའི་ཕྱིར་ཏེ། རང་འགྲེལ་ལས། དེ་ཉིད་
ཀྱིས་ཕྱིར་རྒྱུ་ཕུན་སུམ་ཚོགས་པ་ཆེས་བརླིང་བ་ཡིན་པར་ཐལ། ཞེས་པ་
ནས། ཐེག་པ་ཆེན་པོ་ཉིད་ལ་ངེས་པར་སྦྱར་བར་བྱ་བའི་ཕྱིར་བྱང་ཆུབ་
སེམས་དཔའ་རྣམས་ལ་བསྔགས་པ་མཛད་པ་ཡིན་ནོ། །ཞེས་པའི་བར་
དང༌། རྣམ་བཤད་ལས་ཀྱང༌། བསྔགས་པ་མཛད་པའི་དགོས་པ་བཞི་
ལས། དང་པོ་ནི། སངས་རྒྱས་ཀྱི་ཕུན་སུམ་ཚོགས་པ་ནི་ཆེས་བརླིང་བ་
སྟེ་ཤིན་ཏུ་གཅེས་པ་ཡིན་པའི་ཕྱིར། ཞེས་པ་ནས། ཐེག་ཆེན་ཉིད་ལ་
ངེས་པར་སྦྱར་བར་བྱ་བའི་ཕྱིར་རོ། །ཞེས་པའི་བར་གསུངས་པའི་ཕྱིར་
རོ། །དེས་ན། རང་འགྲེལ་ལས།།སྔར་བཤད་པའི་བྱང་སེམས་ལས་
དང་པོ་བ་དེ། སྨན་གྱི་ལྗོན་ཤིང་གི་མྱུ་གུ་ལྟ་བུའི་བྱང་སེམས་སུ་བཤད་
30

དོ། །
༈ འདིར་བསྟན་ཆོས་གསུམ་བཤད་པ།
རྩ་བའི་གསུམ་པ་བྱང་སེམས་ཀྱི་རྒྱུའི་གཙོ་བོ་གསུམ་ངོས་བཟུང་
བ་ནི། གནས་སྐབས་དང་པོ་ཉིད་ནས་ཐེག་ཆེན་དུ་རིགས་ངེས་པའི་
ཐེག་ཆེན་གྱི་ལམ་ལ་འཇུག་པ་ཉེ་བའི་སོ་སྐྱེ་དབང་རྣོན་གྱི་རྒྱུད་ཀྱི་སྙིང་
རྗེ་ཆེན་པོ་དེ། སྙིང་རྗེའི་སེམས་དང༌། ཞེས་པའི་གཞུང་གི་དངོས་སུ་
བསྟན་པའི་སྙིང་རྗེ་ཡིན་ཏེ། རང་འགྲེལ་ལས། དེ་ལ་སྙིང་རྗེ་ནི་བརྩེ་བ་
སྟེ། འདི་ཉིད་དུ་འཆད་པར་འགྱུར་པའི་རྣམ་པ་དང་རང་གི་ངོ་བོ་ཅན་ནོ།།
ཞེས་གསུངས་པའི་ཕྱིར། དེའི་རྒྱུད་ཀྱི་མཐའ་གཉིས་བཀག་པའི་སྟོང་
ཉིད་རྟོགས་པའི་ཤེས་རབ་དེ། གཉིས་སུ་མེད་བློ་དང་། ཞེས་པའི་
གཞུང་གི་དངོས་སུ་བསྟན་པའི་གཉིས་མེད་ཀྱི་བློ་ཡིན་ཏེ། རང་འགྲེལ་
ལས། གཉིས་སུ་མེད་པའི་བློ་ནི་དངོས་པོ་དང་དངོས་པོ་མེད་པ་ལ་
སོགས་པ་མཐའ་གཉིས་དང་བྲལ་བའི་ཤེས་རབ་བོ། །ཞེས་གསུངས་
པའི་ཕྱིར། དེའི་རྒྱུད་ཀྱི་གཞན་དོན་དུ་གཟུགས་སྐུ་དོན་གཉེར་གྱི་ཡིད་
ཀྱི་རྣམ་པར་ཤེས་པ་དེ། བྱང་ཆུབ་སེམས་ནི། ཞེས་པའི་གཞུང་གི་ད
ངོས་སུ་བསྟན་པའི་བྱང་ཆུབ་ཀྱི་སེམས་ཡིན་ཀྱང༌།།དེ་བྱང་ཆུབ་ཀྱི་
(༨བ) སེམས་བརྟགས་པ་བ་ཡིན་ནོ། །དེ་གསུམ་པོ་ཆོས་ཅན། རང་
31

འབྲས་བྱང་ཆུབ་ཀྱི་རྒྱུ་ཡིན་ཏེ། དེའི་སྐྱེད་བྱེད་ཡིན་པའི་ཕྱིར། དེ་ལྟར་
ཡང༌། རིན་ཆེན་འཕྲེང་བ་ལས། བདག་ཉིད་དང་ནི་འཇིག་རྟེན་
འདིས། །བླ་མེད་བྱང་ཆུབ་ཐོབ་འདོད་ན། །དེ་ཡི་རྩ་བ་བྱང་ཆུབ་
སེམས། །རི་དབང་རྒྱལ་པོ་ལྟར་བརྟན་པ། །ཕྱོགས་མཐས་གཏུགས་
པའི་སྙིང་རྗེ་དང༌། །གཉིས་ལ་མི་རྟེན་ཡེ་ཤེས་ལགས།། ཞེས་པ་དང༌།
རང་འགྲེལ་ལས། བྱང་ཆུབ་སེམས་དཔའ་རྣམས་ཀྱི་གཙོ་བོའི་རྒྱུ་ནི་
སྙིང་རྗེ་དང༌། གཉིས་སུ་མེད་པའི་ཤེས་རབ་དང༌། བྱང་ཆུབ་ཀྱི་སེམས་
ཞེས་བྱ་བ་ཆོས་གསུམ་འདི་དག་ཡིན་ནོ། །ཞེས་གསུངས་པའི་ཕྱིར། ཁོ་
ན་རེ། རིན་ཆེན་ཕྲེང་བའི་ལུང་དེས། གོང་དུ་བཤད་པའི་གཟུགས་སྐུ་
དོན་གཉེར་གྱི་རྣམ་པར་ཤེས་པ་དེ་སྔ་མེད་བྱང་ཆུབ་ཀྱི་རྩ་བར་བསྟན་
ཀྱང་། བྱང་སེམས་ཀྱི་རྩ་བར་མ་བསྟན་པས། ལུང་དེ་དེའི་ཤེས་བྱེད་དུ་
འདྲེན་པ་འབྲེལ་མེད་དོ། །ཞེ་ན། སྐྱོན་མེད་དེ། ཇ་མེད་བྱང་ཆུབ་ཀྱི་རྩ་
བ་ཞེས་པའི་དོན་ནི། དེ་ཐོབ་བྱེད་ཀྱི་ཐབས་ཀྱི་དང་པོ་ཞེས་པའི་དོན་
ཡིན་པ་གང་ཞིག །གཞུང་དེས་དེ་ཐོབ་བྱེད་ཀྱི་ཐབས་ཀྱི་དང་པོར་གྱུར་
པའི་དེ་འདྲའི་ཡིད་ཀྱི་རྣམ་ཤེས་སམ། སྒྲ་རྗེས་འབྲང་བའི་སེམས་
བསྐྱེད་བསྟན་ན། དེས་བྱང་སེམས་ཀྱི་རྩ་བར་གྱུར་པའི་དེ་ཡང་བསྟན་
དགོས་པའི་ཕྱིར། ཞེས་སྟོན་པ་ལ། རྣམ་བཤད་ལས། ལུང་དེས་དེ་
32

བྱང་ཆུབ་ཀྱི་རྩ་བར་བསྟན་གྱི་བྱང་སེམས་ཀྱི་རྩ་བར་དངོས་སུ་མ་བསྟན་
ཀྱང༌། །ཞེས་པ་ནས། བྱང་སེམས་ཀྱི་རྒྱུའི་གཙོ་བོ་ཡིན་པ་སྐབས་ལས་
ཤེས་སོ། །ཞེས་པའི་བར་གསུངས། དེས་ན་ཟླ་བ་ཚེས་པ་ལྟ་བུའི་བྱང་
སེམས་དེ་རྒྱལ་སྲས་རྣམས་ཞེས་པའི་སྐབས་ནས་དངོས་སུ་བསྟན་པའི་
བྱང་སེམས་ཡིན། བྱས་པ་ལ་ཁོ་ན་རེ། འདིར་བསྟན་གྱི་ཆོས་གསུམ་པོ་
དེ་ཐེག་ཆེན་ལམ་དུ་ཞུགས་མ་ཐག་པའི་བྱང་སེམས་ཀྱི་རྒྱུ་ཡིན་པར་
ཐལ། དེ་ཟླ་བ་ཚེས་པ་ལྟ་བུའི་བྱང་སེམས་ཀྱི་རྒྱུ་ཡིན་པའི་ཕྱིར། རྟགས་
ཁས།·འདོད་ན། དེ་གསུམ་གྱི་ནང་ཚན་དུ་གྱུར་པའི་བྱང་ཆུབ་ཀྱི་
སེམས་དེ་ལམ་མ་ཞུགས་ན་ཡོད་པར་ཐལ། འདོད་པ་གང་ཞིག
འདིར་བསྟན་གྱི་ཆོས་གསུམ་པོ་དེ། ཐེག་ཆེན་ལམ་དུ་ཞུགས་མ་ཐག་
པའི་བྱང་སེམས་ཀྱི་རྣམ་པར་འཇོག་བྱེད་ཀྱི་རྒྱུ་དང༌། སྐྱེད་བྱེད་ཀྱི་རྒྱུ་
གཉིས་ཀྱི་ནང་ནས་དེའི་སྐྱེད་བྱེད་ཀྱི་རྒྱུ་ཡིན་ཅིང༌། དེའི་སྐྱེད་བྱེད་ཀྱི་རྒྱུ་
ཡིན་ན། དེའི་སྔ་ལོགས་སུ་གྲུབ་དགོས་པའི་ཕྱིར། འདོད་མི་ནུས་ཏེ།
ཐེག་ཆེན་སེམས་བསྐྱེད་ཐོབ་མ་ཐག་པའི་གང་ཟག་ཡིན་ན། ཐེག་ཆེན་
གྱི་ལམ་ལ་གནས་པའི་གང་ཟག་ཡིན་དགོས་པའི་ཕྱིར། ཟེར་ན། ཡང་
ཁོ་ན་རེ། འདིར་བསྟན་གྱི་ཆོས་གསུམ་གྱི་ནང་ཚན་དུ་གྱུར་པའི་སྟོང་
ཉིད་རྟོགས་པའི་ཤེས་རབ་དེ་ཡང༌། ཐེག་ཆེན་ལམ་དུ་ཞུགས་མ་ཐག་
33

པའི་བྱང་སེམས་ཀྱི་རྒྱུ་ཡིན་པ་མི་འཐད་པར་ཐལ། ཐེག་ཆེན་གྱི་རིགས་
ཅན་གྱི་གདུལ་བྱ་རྣམས་དང་པོར་བྱང་ཆུབ་ཏུ་སེམས་བསྐྱེད། དེ་རྗེས་
སྤྱོད་པ་ཕྱིན་དྲུག་ལ་སློབ་དུས་སུ་སྟོང་ཉིད་རྟོགས་པའི་ཤེས་རབ་ལ་
སློབ་པ་ཡིན་པའི་ཕྱིར། དེར་མ་ཟད། སྐབས་འདིར་ཆོས་གསུམ་བྱང་
སེམས་ཀྱི་རྒྱུར་བསྟན་པ་(༩ན) འདི། ཉན་རང་ཐུབ་དབང་ལས་
འཁྲུངས། ཐུབ་དབང་བྱང་སེམས་ལས་འཁྲུངས། བྱང་སེམས་གང་
ལས་འཁྲུངས་དཔྱོད་པའི་སྐབས་ཡིན་པས། དེ་གསུམ་ཀ་སྐྱེད་བྱེད་ཀྱི་
རྒྱུ་འབྲས་སུ་བཞག་དགོས་པའི་དེ་དང་ཡང་འགལ་ལོ། །ཞེས་པའི་རྩོད་
པ་འགོད་པ་ལ། རྣམ་བཤད་ལས། ཆོས་གསུམ་བྱང་སེམས་ཀྱི་རྒྱུར་
སྟོན་པ་འདི་ཉན་རང་སངས་རྒྱས་ལས་དང་། ཞེས་པ་ནས། བྱང་
སེམས་སུ་བཤད་པ་དང་འགལ་བར་འགྱུར་རོ་ཞེ་ན། ཞེས་པའི་བར་
གསུངས་སོ། །ལན་ནི། བྱང་ཆུབ་སེམས་ནི་རྒྱལ་སྲས་རྣམས་ཀྱི་རྒྱུ།
ཞེས་པའི་སྐབས་ནས་དངོས་སུ་བསྟན་པའི་བྱང་སེམས་དེའི་མ་མཐའི་
ས་མཚམས། ཐེག་ཆེན་ལམ་དུ་ཞུགས་མ་ཐག་པའི་བྱང་སེམས་ལ་བྱེད་
ཀྱང༌། སྔར་གྱི་སྐྱོན་དེ་ནི་མེད་དེ། འདིར་བསྟན་གྱི་ཆོས་གསུམ་པོ་དེའི་
ནང་མཚན་གྱུར་པའི་སེམས་བསྐྱེད་དེ། སེམས་བསྐྱེད་སྦྱོང་བའི་གནས་
སྐབས་ཀྱི་སྒྲ་རྗེས་འབྲང་བའི་སེམས་བསྐྱེད་ཡིན་ལ། དེ་ནི་བུར་ཤིང་གི་
34

ཤུན་པའི་རོ་དང་འདྲ་བར་སེམས་བསྐྱེད་བརྟགས་པ་བ་ཡིན་ཅིང་།
རྒྱལ་སྲས་རྣམས་ཞེས་པའི་སྐབས་ནས་བསྟན་པའི་རྒྱལ་སྲས་ཚོགས་
ལམ་ཐོབ་མ་ཐག་པའི་སེམས་དཔའི་རྒྱུད་ཀྱི་སེམས་བསྐྱེད་ནི། བུ་རམ་
གྱི་ཤུན་པའི་ནང་གི་བུར་ཤིང་གི་རོ་དངོས་དང་འདྲ་བའི་སེམས་བསྐྱེད་
མཚན་ཉིད་པ་ཡིན་པའི་ཕྱིར་ཏེ། ལྷག་བསམ་བསྐུལ་བའི་མདོ་ལས།
བུ་རམ་ཤིང་ཤུན་སྙིང་པོ་ཡང་མེད་པ། །མངར་བར་གྱུར་པའི་རོ་ནི་
ནང་ན་འདུག །ཇི་ལྟར་ཤུན་པ་དེ་ནི་སྨྲ་བ་སྟེ། །རོ་ལྟ་བུ་ནི་འདི་ལ་དོན་
སེམས་ཡིན། །ཞེས་པས་བསྟན་པའི་ཕྱིར། གཞན་ཡང་། སྐབས་
འདིར་བསྟན་གྱི་གཉིས་སུ་མེད་བློ་འམ་སྟོང་ཉིད་རྟོགས་པའི་ཤེས་རབ་
དེ། རང་འབྲས་ཐེག་ཆེན་ལམ་དུ་ཞུགས་མ་ཐག་པའི་བྱང་སེམས་དབང་
རྣོན་གྱི་རྒྱུར་བསྟན་པ་མི་འཐད་མི་དགོས་ཏེ། ཐེག་ཆེན་གྱི་རིགས་ཅན་
དབང་རྣོན་རྣམས་ཀྱི་དང་པོར་སྟོང་ཉིད་རྟོགས་པའི་ལྟ་བ་རྣམ་དག་རང་
རྒྱུད་ལ་བསྐྱེད། དེ་རྗེས་སྙིང་རྗེ་ཆེན་པོ་བསྐྱེད། དེ་རྗེས་ཐེག་པ་ཆེན་
པོར་སེམས་བསྐྱེད་པར་བྱེད་པ་ཡིན་པའི་ཕྱིར་ཏེ། ཞེས་སྟོན་པ་ལ།
རྣམ་བཤད་ལས། ཇི་སྐད་བཤད་པའི་སྐྱོན་དུ་འགྱུར་བའི་ཕྱིར། ཕྱོགས་
གཉིས་པ་ནི་ཁས་མི་ལེན་པས། དང་པོ་ཁས་ལེན་ནོ། །འོན་ཀྱང་སྔར་
བཀོད་པའི་སྐྱོན་ནི་མེད་དེ། ཞེས་པ་ནས་སྐྱོན་གཉིས་པ་ཡང་མེད་པ་ནི་
35

འཆད་པར་འགྱུར་རོ་ཞེས་པའི་བར་གསུངས།
༈ རྩ་བའི་བཞི་པ་བྱང་སེམས་ཀྱི་རྒྱུའི་གཙོ་བོ་གསུམ་གྱི་གོ་རིམ་
བཤད་པ་ནི། ཐེག་ཆེན་གྱི་རིགས་ཅན་དབང་རྟུལ་ཁ་ཅིག དང་
པོར་བྱང་ཆུབ་ཀྱི་སེམས་མཚན་ཉིད་པ་རང་རྒྱུད་ལ་བསྐྱེད་ནས། དེ་
རྗེས་སྟོང་ཉིད་རྟོགས་པའི་ལྟ་བའི་རྣམ་གཞག་རང་རྒྱུད་ལ་སྐྱེད་པར་
བྱེད་པ་ཡིན་ཏེ། དབུ་མ་རྒྱན་ལས། ཡང་དག་དད་པའི་རྗེས་འབྲང་བ།།
རྫོགས་པའི་བྱང་ཆུབ་སེམས་བསྐྱེད་ནས། །།ཐུབ་པའི་བརྟུལ་ཞུགས་
བླངས་བྱས་ཏེ། །དེ་ནི་ཡང་དག་ཤེས་རྩོལ་བརྩོན། །ཞེས་གསུངས་པའི་
ཕྱིར། (༩བ)དང་པོ་ཉིད་ནས་ཐེག་ཆེན་དུ་རིགས་ངེས་པའི་ཐེག་
ཆེན་གྱི་རིགས་ཅན་དབང་རྣོན་རྣམས་ཀྱིས་ནི། བྱང་ཆུབ་ཏུ་སེམས་
བསྐྱེད་པ་ལ་སྟོང་ཉིད་ཚད་མས་ངེས་པ་སྔོན་དུ་འགྲོ་དགོས་ཏེ། དེ་
རྣམས་ཀྱི་ཐེག་ཆེན་སེམས་བསྐྱེད་ཐོབ་པ་ལ་བདག་འཛིན་སྤངས་པའི་
རྫོགས་བྱང་ཐོབ་ནུས་ཚད་མས་ངེས་པ་སྔོན་དུ་འགྲོ་དགོས་པའི་ཕྱིར།
དེར་མ་ཟད། དེ་རྣམས་ཀྱིས་སྙིང་རྗེ་ཆེན་པོ་ཐོབ་པ་ལ་ཡང་སྟོང་ཉིད་
ཚད་མས་ངེས་པ་སྔོན་དུ་འགྲོ་དགོས་ཏེ། དེ་རྣམས་ཀྱི་དེ་ཐོབ་པ་ལ།
སྡུག་བསྔལ་གྱི་རྩ་བ་བདེན་འཛིན་སྤོང་ནུས་སུ་ཚད་མས་ངེས་པའི་སྒོ་
ནས་སེམས་ཅན་སྡུག་བསྔལ་ལས་སྐྱོབ་ནུས་སུ་ཚད་མས་ངེས་པ་སྔོན་དུ་
36

འགྲོ་དགོས་པའི་ཕྱིར་ཏེ། དབུ་མ་རྒྱན་ལས། ཡང་དག་ཤེས་རྩོལ་སྔོན་
བཏང་སྟེ། །དོན་དམ་རྣམ་པར་ངེས་གྱུར་ནས། །ལྟ་ངན་འཐིབས་ནས་
སེམས་ཅན་ལ། །སྙིང་རྗེ་ཀུན་ཏུ་བསྐྱེད་ནས་སུ། ། འགྲོ་དོན་བྱེད་པར་
དཔའ་གྱུར་པ།།།བྱང་ཆུབ་བློ་རྒྱས་མཁས་པ་ནི། །བློ་དང་སྙིང་རྗེས་
བརྒྱན་པ་ཡིས། །ཐུབ་པའི་བརྟུལ་ཞུགས་ཡང་དག་སྤྱོད། །ཅེས་
གསུངས་པའི་ཕྱིར། རྣམ་བཤད་ལས་ཀྱང༌། བྱང་སེམས་ཀྱི་རིགས་ཅན་
དབང་པོ་རྣོན་པོས་ཇོན་དུ་དེ་ཁོ་ན་ཉིད་ཀྱི་ལྟ་བ་བཙལ་ནས། དེ་ནས་
སེམས་བསྐྱེད་པ་ཡིན་པས། ཞེས་གསུངས་པའི་ཕྱིར། ཁོ་ན་རེ། དེ་
ལྟར་ཡིན་ན། རང་འགྲེལ་ལས། བྱང་ཆུབ་ཀྱི་སེམས་དང་གཉིས་སུ་
མེད་པའི་ཡེ་ཤེས་ཀྱི་རྩ་བ་ཡང་སྙིང་རྗེ་ཡིན་པའི་ཕྱིར་ན། སྙིང་རྗེ་གཙོ་
བོ་ཉིད་དུ་བསྟན་པར་འདོད་པས། ཞེས་པ་དང༌། རྣམ་བཤད་ལས་
ཀྱང༌། བྱང་ཆུབ་ཀྱི་སེམས་དང་གཉིས་སུ་མེད་པའི་ཡེ་ཤེས་གཉིས་ཀྱི་
རྩ་བ་ཡང་སྙིང་རྗེ་ཡིན་པས་ན། དེ་གསུམ་གྱི་ནང་ནས་སྙིང་རྗེ་གཙོ་
བོ་ཉིད་དུ་བསྟན་པར་བཞེད་ནས། གང་ཕྱིར་ཞེས་སོགས་གསུངས་
སོ། །ཞེས་གསུངས་པ་དང་འགལ་ལོ། །ཞེ་ན། དེ་མི་འགལ་ཏེ། ལུང་
དེ་གཉིས་ནི། སྙིང་རྗེ་ཆེན་པོ་ལ་བརྟེན་ནས་སེམས་བསྐྱེད་པར་བྱེད་
ཅིང༌། དེ་རྗེས་སེམས་བསྐྱེད་ཀྱི་དམིགས་ཡུལ་དུ་གྱུར་པའི་རྫོགས་བྱང་
37

བསྒྲུབ་པའི་ཕྱིར་དུ་སྟོང་ཉིད་རྟོགས་པའི་ཤེས་རབ་གོང་ནས་གོང་དུ་
འཕེལ་བར་བྱེད་དགོས་ཤིང༌། དེ་ལྟར་བྱེད་པ་ཡང་སྙིང་རྗེ་ཆེན་པོ་ལ་
རག་ལས་པར་བསྟན་པ་ཡིན་པའི་ཕྱིར། དེ་ལྟར་རག་ལས་པ་ཡིན་ཏེ།
རང་འགྲེལ་ལས། འདི་ལྟར་སྙིང་རྗེ་ནི་གཞན་གྱི་སྡུག་བསྔལ་གྱི་སྡུག་
བཇལ་བ་ཉིད་ཀྱི་སེམས་ཅན་སྡུག་བསྔལ་བར་གྱུར་པ་མ་ལུས་པ་
ཡོངས་སུ་བསྐྱབ་པར་བྱ་བའི་ཕྱིར་གདོན་མི་ཟ་བར་བདག་གིས་འཇིག་
རྟེན་འདི་མཐའ་དག་སྡུག་བསྔལ་ནས་བཏོན་ཏེ་སངས་རྒྱས་ཉིད་ལ་
ངེས་པར་སྦྱར་བར་བྱའོ་སྙམ་དུ་ངེས་པར་སེམས་སྐྱེད་པར་བྱེད་དོ།།
དམ་བཅའ་བ་འདི་ནི་གཉིས་སུ་མེད་པའི་ཡེ་ཤེས་སྤངས་པས་སྒྲུབ་པར་
མི་ནུས་པས་གཉིས་སུ་མེད་པའི་ཡེ་ཤེས་ལ་ཡང་ངེས་པ་ཁོ་ནར་འཇུག་
སྟེ། དེའི་ཕྱིར་སངས་རྒྱས་ཀྱི་ཆོས་ཐམས་ཅད་ཀྱི་ས་བོན་ནི་སྙིང་རྗེ་ཉིད་
ཡིན་ནོ། །ཞེས་པ་དང༌། རིན་ཆེན་ཕྲེང་(༡༠ན) བ་ལས་ཀྱང༌། ཐེག་
པ་ཆེན་པོ་གང་ཞིག་ལས། །སྙིང་རྗེ་སྔོན་བཏང་སྤྱོད་པ་ཀུན། །ཡེ་ཤེས་
དྲི་མ་མེད་བཤད་པ། །སེམས་ཡོད་སུ་ཤིག་དེ་ལ་སྨོད། །ཅེས་གསུངས་
པའི་ཕྱིར་རོ། །ངག་དོན་རྟོགས་སླ།
༈ གང་ཕྱིར་བརྩེ་ཉིད་རྒྱལ་བའི་ལོ་ཐོག་ཕུན་ཚོགས་འདི། །ཞེས་
སོགས་ཀྱི་སྐབས་སུ་རང་ལུགས་བཞག་པ་ལ། སྔར་ལྟར་གསུམ་ལས།
38

དང་པོ་གཞན་དུ་བཤད་ཟིན། གཉིས་པ་ལ། འདིར་བསྟན་རྒྱལ་བའི་ལོ་
ཐོག་ཕུན་ཚོགས་ངོས་བཟུང་བ། དེ་ཐོབ་པ་ལ་སྙིང་རྗེ་ཆེན་པོ་ཐོག་
མཐའ་བར་གསུམ་དུ་གལ་ཆེ་བའི་ཚུལ་བཤད་པ། ཉིད་ཅེས་པའི་ངེས་
བཟུང་གི་ཚིག་གི་དོན་བཤད་པ། ཐོག་མཐའ་བར་གསུམ་དུ་གལ་ཆེ་
བའི་སྙིང་རྗེ་གསུམ་ངོས་བཟུང་བ། དེ་ལྟར་གཏན་ལ་ཕབ་པའི་དགོས་
པ་བཤད་པ། སྙིང་རྗེའི་རྣམ་གཞག་བྱེ་བྲག་ཏུ་བཤད་པ། དགོས་
སོགས་ཆོས་བཞི་ངོས་བཟུང་བ་དང་བདུན་ལས། དང་པོ་ནི། དང་པོ་
ཉིད་ནས་ཐེག་ཆེན་དུ་རིགས་ངེས་པའི་ཐེག་ཆེན་ལམ་དུ་འཇུག་པ་ལ་ཉེ་
བའི་ལམ་མ་ཞུགས་ཀྱི་གང་ཟག་དབང་རྣོན་གྱི་རྒྱུད་ཀྱི་སྒྲ་རྗེས་སུ་འབྲང་
བའི་སེམས་བསྐྱེད་དང༌། དེས་ཉེར་ལེན་བྱས་པ་ལ་བརྟེན་ནས་བྱུང་
བའི་ཐེག་ཆེན་གྱི་ཚོགས་ལམ་ཐོབ་མ་ཐག་པའི་གནས་སྐབས་ཀྱི་ཐེག་
ཆེན་སེམས་བསྐྱེད་ནས། སངས་རྒྱས་ཀྱི་སའི་བར་གྱི་མཁྱེན་པ་རྣམས་
འདིར་བསྟན་རྒྱལ་བའི་ལོ་ཐོག་ཕུན་ཚོགས་ཡིན། དེར་མ་ཟད། དང་པོ་
ཉིད་ནས་ཐེག་ཆེན་དུ་རིགས་ངེས་པའི་བྱང་སེམས་ཚོགས་ལམ་པ་ནས་
སངས་འཕགས་ཀྱི་བར་གྱི་ཐེག་ཆེན་གྱི་གང་ཟག་རྣམས་ཀྱང་འདིར་
བསྟན་རྒྱལ་བའི་ལོ་ཐོག་ཕུན་ཚོགས་ཡིན་ནོ། །
༈ གཉིས་པ་ནི། སྙིང་རྗེ་ཆེན་པོ་དེ་རང་འབྲས་འདིར་བསྟན་
39

རྒྱལ་བའི་ལོ་ཐོག་ཕུན་ཚོགས་བསྐྱེད་པ་ལ་ཐོག་མཐའ་བར་གསུམ་དུ་
གལ་ཆེ་སྟེ། དེ་དེ་བསྐྱེད་པ་ལ་ཐོག་མར་གལ་ཆེ་བ་ནས་ཀྱི་ས་བོན་དང་
འདྲ། བར་དུ་གསོ་བ་ལ་གལ་ཆེ་བ་ཆུ་དང་འདྲ། མཐར་ལོངས་སྤྱོད་
པའི་གནས་ལ་གལ་ཆེ་བ་འབྲས་བུ་སྨིན་པ་དང་འདྲ་བ་ཡིན་པའི་ཕྱིར།
རྟགས་དང་པོ་གྲུབ་སྟེ། ནས་ཀྱི་ས་བོན་སྔོན་དུ་མ་སོང་བར་ནས་མྱུག་མི་
སྐྱེ་བ་བཞིན་དུ་སྙིང་རྗེའི་ས་བོན་སྔོན་དུ་མ་སོང་བར་བྱང་སེམས་ཀྱི་མྱུ་
གུ་མི་སྐྱེ་བ་ཡིན་པའི་ཕྱིར་ཏེ། སྡུག་བསྔལ་ཅན་གྱི་སེམས་ཅན་ཐམས་
ཅད་སྡུག་བསྔལ་ལས་སྐྱབས་འདོད་ཀྱི་སྙིང་རྗེ་ཆེན་པོ་ལ་བརྟེན་ནས།
སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་འདོད་ཀྱི་བྱང་ཆུབ་
ཀྱི་སེམས་མཚན་ཉིད་ཚང་བ་ངེས་པར་སྐྱེ་བ་ཡིན་པའི་ཕྱིར་ཏེ། རྣམ་
བཤད་ལས། ཐོག་མར་གལ་ཆེ་བ་ལ་ས་བོན་ལྟ་བུ་ཡིན་ཚུལ་ནི། འདི་
ལྟར་སྙིང་རྗེ་ཆེན་པོ་ཅན་ནི་སེམས་ཅན་གྱི་སྡུག་བསྔལ་གྱིས་སྡུག་
བསྔལ་བས། སྡུག་བསྔལ་ཅན་གྱི་སེམས་ཅན་ཐམས་ཅད་བསྐྱབ་པའི་
ཕྱིར་དུ། ཞེས་པ་ནས། བྱང་ཆུབ་ལ་དམིགས་པའི་སེམས་ངེས་པར་
བསྐྱེད་དོ། །ཞེས་པའི་བར་གསུངས་པའི་ཕྱིར། རྟགས་གཉིས་པ་གྲུབ་
སྟེ། ནས་མྱུག་སྐྱེས་སུ་ཟིན་ཀྱང༌། ཆུས༌ཡང༌ཡང༌བྲན་པར་མ་བྱས་ན་
སྐམ་པ་དང༌། གོང་ནས་གོང་དུ་མི་འགྲོ་བ་སོགས་སུ་འགྱུར་བས། ཆུས་
40

ཡང་དང་ཡང་དུ་བཅུས་ན་གོང་འཕེལ་(༡༠བ) དུ་འགྲོ་བ་དེ་བཞིན་དུ།
བྱང་སེམས་ཀྱི་མྱུ་གུ་སྐྱེས་སུ་ཟིན་ཀྱང༌། སྙིང་རྗེའི་ཆུས་ཡང་ཡང་བྲན་
པར་མ་བྱས་ན་ཚོགས་གཉིས་རྒྱ་ཆེན་པོ་མ་རྫོགས་པར། ཐེག་དམན་གྱི་
བྱང་ཆུབ་མངོན་དུ་བྱེད་པར་འགྱུར་ལ། སྙིང་རྗེའི་ཆུས་ཡང་ཡང་བྲན་
པར་བྱས་ན། །དེ་ལས་ལྡོག་སྟེ་ཚོགས་གཉིས་རྒྱ་ཆེན་པོ་རྫོགས་ནས་
ཐེག་ཆེན་གྱི་བྱང་ཆུབ་ཐོབ་པར་འགྱུར་བའི་ཕྱིར་ཏེ། རྣམ་བཤད་ལས།
བར་དུ་གལ་ཆེ་བ་ལ་ཆུ་དང་འདྲ་ཚུལ་ནི། སྙིང་རྗེའི་ས་བོན་གྱི་བྱང་ཆུབ་
ཀྱི་སེམས་ཀྱི་མྱུ་གུ་ཐོག་མར་སྐྱེས་སུ་ཟིན་ཀྱང༌། དུས་ཕྱིས་སྙིང་རྗེའི་
ཆུས་ཡང་དང་ཡང་དུ་མ་བཅུས་ན། ཞེས་པ་ནས། སྙིང་རྗེའི་ཆུས་ཡང་
ཡང་བཅུས་ན་དེ་ལྟར་མི་འགྱུར་རོ། །ཞེས་པའི་བར་གསུངས་པའི་ཕྱིར།
རྩ་རྟགས་གསུམ་པ་གྲུབ་སྟེ། ཕྱི་རོལ་གྱི་ལོ་ཏོག་ལ་ཇི་ལྟར་འདོད་དུ་
ལོངས་སྤྱོད་པ་ལ་དེ་སྨིན་དགོས་པ་བཞིན་དུ། སངས་འཕགས་རྣམས་
ཀྱིས་གསུངས་པའི་ཆོས་ལ་གདུལ་བྱ་རྣམས་ཀྱི་རྒྱུན་རིང་དུ་ལོངས་སྤྱོད་
པ་ལ། སངས་རྒྱས་སའི་སྙིང་རྗེ་སྨིན་དགོས་པའི་ཕྱིར་ཏེ། སངས་རྒྱས་
འཕགས་པ་རྣམས་ཀྱིས་སྙིང་རྗེའི་སྨིན་པ་དང་བྲལ་ན། ལྷག་མེད་མྱང་
འདས་ལ་གནས་པའི་ཉན་རང་དགྲ་བཅོམ་ལྟར། སྡུག་ཀུན་ཉེ་བར་ཞི་
བའི་ཉེར་ཞི་ལ་མཉམ་པར་བཞག་པའི་མཉམ་བཞག་ཙམ་ལ་གནས་
41

ནས་གཞན་དོན་རྒྱུན་ཆད་པར་འགྱུར་ལ་སངས་རྒྱས་འཕགས་པ་རྣམས་
སྙིང་རྗེ་སྨིན་པ་ལ་བརྟེན་ནས་སྙིང་རྗེ་ཆེན་པོའི་གཞན་དབང་དུ་གྱུར་
པའི་དབང་གིས་ལུང་གི་ཆོས་འཁོར་བསྐོར་བ་ལ་འཇུག དེ་བསྐོར་བ་
བརྟེན་ནས་འཕགས་པ་གསུམ་གྱི་ཚོགས་རྒྱུན་མི་ཆད་པར་གོང་འཕེལ་
དུ་འབྱུང་བ་ཡིན་པའི་ཕྱིར་ཏེ། རང་འགྲེལ་ལས། འབྲས་བུ་མཐའ་ཡས་
པའི་གནས་སྐབས་ཐོབ་ཏུ་ཟིན་ཀྱང༌། གལ་ཏེ་སྙིང་རྗེ་ཡོངས་སུ་སྨིན་པ་
དང་བྲལ་བར་གྱུར་ན་ནི། ཞེས་པ་ནས། ཡུན་རིང་པོར་མངོན་པར་
འཕེལ་པར་ཡང་མི་འགྱུར་རོ། །ཞེས་པའི་བར་དང༌། རྣམ་བཤད་ལས་
ཀྱང༌། ཐ་མར་གལ་ཆེ་བ་སྨིན་པ་དང་འདྲ་ཚུལ་ནི། རྒྱལ་བའི་གོ་འཕང་
ཐོབ་ཏུ་ཟིན་ཀྱང་སྙིང་རྗེའི་སྨིན་པ་བྲལ་ན། འཁོར་བ་ཇི་སྲིད་ཀྱི་བར་དུ།
ཞེས་པ་ནས། འབྲས་བུའི་སར་སྙིང་རྗེ་ཆེན་པོ་རྒྱུན་ལྡན་དུ་འཇུག་ན།
དེ་ལས་ལྡོག་སྟེ་འབྱུང་བའོ། །ཞེས་པའི་བར་གསུངས་པའི་ཕྱིར་རོ། །
༈ གསུམ་པ་ནི། གང་ཕྱིར་བརྩེ་ཉིད་ཅེས་པའི་ངེས་བཟུང་གི་ཚིག་
སྨོས་པ་ལ་དགོས་པ་ཡོད་དེ། དཔེའི་སྐབས་སུ་ཕྱི་རོལ་གྱི་ལོ་ཐོག་ཕུན་
ཚོགས་བསྐྱེད་པ་ལ་ཐོག་མཐའ་བར་གསུམ་དུ་གལ་ཆེ་བ་གསུམ་སོ་སོ་
བ་ཡིན་ཀྱང༌། དོན་གྱི་སྐབས་སུ་དེ་ལྟར་མ་ཡིན་པར། རང་འབྲས་
འདིར་བསྟན་རྒྱལ་བའི་ལོ་ཏོག་ཕུན་ཚོགས་བསྐྱེད་པ་ལ་ཐོག་མཐའ་
42

བར་དུ་གལ་ཆེ་བ་གསུམ་ཀ་སྙིང་རྗེ་ཆེན་པོ་ཁོ་ནའི་སྟེང་དུ་གྲུབ་བོ།།
ཞེས་ཤེས་པར་བྱ་བའི་ཆེད་དུ་ཡིན་པའི་ཕྱིར་དང༌། སྔར་བཤད་པའི་
བྱང་སེམས་ཀྱི་རྒྱུ་གསུམ་གྱི་ནང་ནས་སྙིང་རྗེ་ཆེན་པོ་དེ་གཙོ་བོ་ཡིན་ནོ་
ཞེས་ཤེས་པར་བྱ་བའི་ཆེད་ཡིན་པའི་ཕྱིར་ཏེ། རྣམ་(༡༡ན) བཤད་
ལས། ཉིད་ཀྱི་སྒྲས་ནི་དཔེའི་སྐབས་སུ་ཕྱིའི་ལོ་ཏོག་ལ་ཐོག་མཐའ་བར་
གསུམ་དུ་གལ་ཆེ་བ་གསུམ་སོ་སོ་བར་སོང་བ་ལྟ་བུ་མ་ཡིན་པར། དོན་
གྱི་སྐབས་སུ་རྒྱལ་བའི་ལོ་ཏོག་ལ་སྙིང་རྗེ་ཁོ་ན་ཐོག་མཐའ་བར་གསུམ་
དུ་གལ་ཆེ་བར་བསྟན་ཏོ་ཞེས་གསུངས་པའི་ཕྱིར། །
༈ བཞི་པ་ནི། གནས་སྐབས་དང་པོ་ཉིད་ནས་ཐེག་ཆེན་དུ་རིགས་
ངེས་པའི་ཐེག་ཆེན་ལམ་དུ་འཇུག་ཉེ་བའི་ལམ་མ་ཞུགས་ཀྱི་གང་ཟག་
དབང་རྣོན་གྱི་རྒྱུད་ཀྱི་སྒྲ་རྗེས་འབྲང་བའི་སེམས་བསྐྱེད་དེའི་ཉེར་ལེན་
དུ་གྱུར་པའི་སྙིང་རྗེ་ཆེན་པོ་དེ། རང་འབྲས་འདིར་བསྟན་རྒྱལ་བའི་ལོ་
ཏོག་ཕུན་ཚོགས་བསྐྱེད་པ་ལ་ཐོག་མར་གལ་ཆེ་བ་ས་བོན་དང་འདྲ་བའི་
སྙིང་རྗེ་ཡིན། དེ་འདྲའི་བྱང་སེམས་ཀྱི་མྱུ་གུ་སྐྱེས་པ་ན། བྱང་སེམས་
ལམ་གྱི་གནས་སྐབས་ཀྱི་སྙིང་རྗེ་རྣམས་ནི། བར་དུ་དེ་གསོ་བ་ལ་གལ་
ཆེ་བ་ཆུ་དང་འདྲ་བའི་སྙིང་རྗེ་ཡིན། དེ་ལྟར་གསོས་པ་ལ་བརྟེན་ནས་
ཐོབ་པའི་སངས་འཕགས་ཀྱི་རྒྱུད་ཀྱི་སྙིང་རྗེ་དེ་མཐར་ལོངས་སྤྱོད་པའི་
43

གནས་ལ་གལ་ཆེ་བ་འབྲས་བུ་སྨིན་པ་དང་འདྲ་བའི་སྙིང་རྗེའི་ཡིན་ནོ།།
༈ ལྔ་པ་ནི། སྙིང་རྗེ་ཆེན་པོ་དེ་རང་འབྲས་འདིར་བསྟན་རྒྱལ་བའི་
ལོ་ཏོག་ཕུན་ཚོགས་བསྐྱེད་པ་ལ་ཐོག་མཐའ་བར་གསུམ་དུ་གལ་ཆེ་
བར་བསྟན་པ་ལ་དགོས་པ་ཡོད་དེ། ཐེག་ཆེན་ལམ་དུ་འཇུག་པ་ལ་དང་
པོར་སྙིང་རྗེ་ཆེན་པོའི་གཞན་དབང་དུ་གྱུར་པར་བྱས། དེ་ལ་བརྟེན་ནས་
བྱང་ཆུབ་ཀྱི་སེམས་བསྐྱེད། དེ་ནས་དབུ་མའི་ལྟ་བ་ཕུ་ཐག་ཆོད་པའི་
སྟོང་ཉིད་རྟོགས་པའི་ཤེས་རབ་ཀྱིས་མཚོན་པའི་ཕྱིན་དྲུག་ཉམས་སུ་
ལེན་དགོས་ཞེས་ཤེས་པར་བྱ་བའི་ཆེད་ཡིན་པའི་ཕྱིར་ཏེ། རྣམ་བཤད་
ལས། དེ་ལྟར་ན་གང་ཕྱིར་ཞེས་པ་བཞིའི་དོན་བཀྲལ་བ་ནི། ཐེག་ཆེན་
ལ་བྱེད་པར་འདོད་ན། ཐོག་མར་སྙིང་རྗེ་ཆེན་པོའི་གཞན་དབང་དུ་གྱུར་
པ་གཅིག་དང༌། དེ་ནས་དེ་ལ་བརྟེན་ནས་བྱང་ཆུབ་ཀྱི་སེམས་མཚན་
ཉིད་ཚང་བ་གཅིག་སྙིང་ཐག་པ་ནས་བསྐྱེད་པ་དང༌། ཞེས་པ་ནས།
དེ་ལ་སློབ་པ་གཅིག་དགོས་པར་བསྟན་པ་ལ་ངེས་པ་བརྟན་པོ་རྙེད་
དགོས་སོ། །ཞེས་པའི་བར་གསུངས་པའི་ཕྱིར་རོ། །
༈ དྲུག་པ་ལ། སྙིང་རྗེའི་མཚན་ཉིད་དང་། དབྱེ་བ་གཉིས་ལས།
དང་པོ་ནི། རང་གི་དམིགས་པར་གྱུར་པའི་སྐྱེས་བུ་གཅིག་ལ་དམིགས་
ནས་སྡུག་བསྔལ་དང་བྲལ་འདོད་ཀྱི་རྣམ་པར་མི་འཚེ་བའི་སེམས་བྱུང་
44

དེ། སྙིང་རྗེའི་མཚན་ཉིད་ཡིན་ནོ། །གཉིས་པ་ནི། དེ་ལ་དབྱེ་ན། སྙིང་
རྗེ་དམན་པ་དང༌། སྙིང་རྗེ་ཆེན་པོ་གཉིས་ཡོད། ཐེག་དམན་གྱི་རྒྱུད་ཀྱི་
སྙིང་རྗེ་ཡིན་ན། སྙིང་རྗེ་དམན་པ་ཡིན་དགོས་ཏེ། རྣམ་འགྲེལ་ལས།
སྙིང་རྗེ་དམན་པ་ཉིད་ཕྱིར་དང༌། །ཞེས་གསུངས་པའི་ཕྱིར།
༈ གཉིས་པ་སྙིང་རྗེ་ཆེན་པོ་ལ་མཚན་ཉིད་དང༌། དབྱེ་བ་གཉིས།
དང་པོ་ནི། རང་གི་འཛིན་སྟངས་ལ་རྩོལ་མེད་ཀྱི་མྱོང་བ་ཐོན་པའི་སྒོ་
ནས། སེམས་ཅན་ཐམས་ཅད་སྡུག་བསྔལ་ལས་སྐྱབས་འདོད་ཀྱི་རྣམ་
པར་མི་འཚེ་བའི་སེམས་བྱུང་དེ། དེའི་མཚན་ཉིད་(༡༡བ) ཡིན།
དེས་ན། ཐེག་དམན་གྱི་རྒྱུད་ལ་སྙིང་རྗེ་ཚད་མེད་ཡོད་ཀྱང༌། དེའི་རྒྱུད་
ལ་སྙིང་རྗེ་ཆེན་པོ་ནི་མེད་དེ། དེའི་རྒྱུད་ལ་སེམས་ཅན་ཐམས་ཅད་སྡུག་
བསྔལ་དང་བྲལ་འདོད་ཀྱི་སྙིང་རྗེ་ཡོད་ཀྱང་། དེ་ཐམས་ཅད་སྡུག་
བསྔལ་ལས་སྐྱབས་འདོད་ཀྱི་སྙིང་རྗེ་མེད་པའི་ཕྱིར། །དེའི་རྒྱུད་ལ་
སེམས་ཅན་ཐམས་ཅད་སྡུག་བསྔལ་གྱིས་མནར་བ་མ་བཟོད་པར། དེ་
ཐམས་ཅད་སྡུག་བསྔལ་ལས་བསྐྱབ་འདོད་ཀྱི་སྙིང་རྗེ་མེད་པའི་ཕྱིར་ཏེ།
རྣམ་བཤད་ལས། དེའི་སྙིང་རྗེ་གསུམ་ནི་དམིགས་པ་གསུམ་པོ་གང་ལ་
དམིགས་ཀྱང་སེམས་ཅན་ཐམས་ཅད་སྡུག་བསྔལ་ལས་བསྐྱབ་པར་
འདོད་པའི་རྣམ་པ་ཅན་ཡིན་པས་ཉན་རང་གི་སྙིང་རྗེ་དང་ཁྱད་པར་ཤིན་
45

ཏུ་ཆེའོ། །ཞེས་གསུངས་པའི་ཕྱིར། དེས་ན་སེམས་ཅན་སྡུག་བསྔལ་གྱི་
མནར་བ་ལ་སོགས་པའི་རྒྱུ་མཚན་བསམ་པ་ལ་བལྟོས་ནས། སེམས་
ཅན་སྡུག་བསྔལ་ལས་སྐྱབས་འདོད་ཀྱི་བློ་སྐྱེ་ཞིང༌། དེ་འདྲའི་བློ་སྐྱེ་བ་
ཡང༌། དེ་ལྟ་བུའི་རྒྱུ་མཚན་བསམ་པ་ལ་ངེས་པར་བལྟོས་དགོས་པའི་
ཚེ། སེམས་ཅན་སྡུག་བསྔལ་ལས་བསྐྱབ་འདོད་ཀྱི་བློ་ལ་རྩོལ་བཅས་
ཀྱི་མྱོང་བ་ཐོན་པ་ཡིན་ཏེ། དཔེར་ན་འཁོར་བའི་ཉེས་དམིགས་དང་ཐར་
པའི་ཕན་ཡོན་བསམ་པ་ལ་བལྟོས་ནས་འཁོར་བ་ལ་འབྲལ་འདོད་དང༌།
ཐར་པ་ལ་ཐོབ་འདོད་ཀྱི་བློ་སྐྱེ་ཞིང༌། དེ་སྐྱེ་བ་ཡང༌། དེ་ལྟ་བུའི་ཉེས་
དམིགས་དང༌། ཕན་ཡོན་སོགས་ཀྱི་རྒྱུ་མཚན་བསམ་པ་ལ་ངེས་པར་
བལྟོས་དགོས་པའི་ཚེ། ཐར་པའི་ས་བོན་ཙམ་འཇོག་པ་ཡིན་གྱི །ལམ་
སྣ་མ་ཟིན་ལ། དེ་ལྟ་བུའི་ཉེས་དམིགས་དང༌། ཕན་ཡོན་སོགས་ཀྱི་རྒྱུ་
མཚན་བསམ་པ་ལ་མི་བལྟོས་པར། འཁོར་བའི་ཕུན་ཚོགས་ནམ་དྲན་
པའི་དུས་སུ་འཁོར་བ་ལ་འབྲལ་འདོད་དང༌། ཐར་པ་ལ་ཐོབ་འདོད་ཀྱི་
བློ་སྐྱེས་པའི་ཚེ། ཚོགས་ལམ་ཆུང་ངུ༌ཐོབ་པ་ཡིན་ཅིང༌། སེམས་ཅན་
སྡུག་བསྔལ་གྱིས་མནར་བ་ལ་སོགས་ཀྱི་རྒྱུ་མཚན་བསམ་པ་ལ་མ་
བལྟོས་པར། སེམས་ཅན་རྣམས་ནམ་དྲན་པའི་དུས་སུ་སེམས་ཅན་
ཐམས་ཅད་ཀྱི་དོན་དུ་རྫོགས་བྱང་ཐོབ་འདོད་ཀྱི་བློ་སྐྱེས་པའི་ཚེ། ཐེག་
46

ཆེན་གྱི་ཚོགས་ལམ་ཆུང་ངུ་ཐོབ་པར་རྗེའི་གསུང་རབ་ལས་བཤད་པའི་
ཕྱིར། ·སྙིང་རྗེ་ཆེན་པོ་དང༌། ·སྙིང་རྗེ་ཚད་མེད་ཀྱི་གཞི་མཐུན་ཡོད་དེ།
བྱང་སེམས་ཀྱི་རྒྱུད་ཀྱི་སྙིང་རྗེ་ཚད་མེད་དུ་གྱུར་པའི་རྣམ་པར་མི་འཚེ་
བའི་སེམས་བྱུང་ཡིན་ན། སྙིང་རྗེ་ཆེན་པོ་ཡིན་དགོས་པའི་ཕྱིར། སྙིང་
རྗེ་ཚད་མེད་ཡིན་ན། དེ་ཆེན་པོ་ཡིན་པས་མ་ཁྱབ་སྟེ། སྙིང་རྗེ་ཚད་མེད་
ཡིན་ན། རང་གི་སེམས་རྟེན་དུ་གྱུར་པའི་བསམ་གཏན་དངོས་གཞིའི་
སྙོམས་འཇུག་ལས་བྱུང་བས་ཁྱབ་པའི་ཕྱིར་ཏེ། མངོན་པ་ཀུན་བཏུས་
ལས། དག་པའི་བསམ་གཏན་བཞི་ལ་བརྟེན་ནས་ཚད་མེད་པ་རྣམས་
མངོན་པར་བསྒྲུབ་བོ། །ཞེས་གསུངས་པའི་ཕྱིར། བསམ་གཏན་གྱི་
དངོས་གཞི་མ་ཐོབ་པའི་བྱང་སེམས་ཡོད་པའི་ཕྱིར། སྙིང་རྗེ་ཚད་མེད་
ལ་དེ་ཆེན་པོས་མ་ཁྱབ་སྟེ། དེ་ཚད་མེད་རྒྱུད་ལ་ལྡན་པའི་ཕྱི་རོལ་པ་
དང༌། ཐེག་དམན་གྱི་གང་ཟག་ཡོད་པ་གང་ཞིག།དེ་ཆེན་པོ་རྒྱུད་ལ་
ལྡན་པའི་དེ་གཉིས་མེད་པའི་ཕྱིར་དང༌། དེ་ཆེན་པོ་ལ་སེམས་བྱུང་གིས་
ཁྱབ་ཅིང༌། དེ་ཚད་མེད་དུ་གྱུར་པའི་སེམས་སེམས་བྱུང་གཉིས་ཀ་ཡོད་
པའི་ཕྱིར། དང་པོ་གྲུབ་སྟེ། མངོན་པ་ཀུན་བཏུས་ལས། ཕྱི་རོལ་
པའམ། ཉན་ཐོས་སམ་བྱང་ཆུབ་སེམས་དཔས་(༡༢ན) ཀྱང་རུང་སྟེ།
དག་པའི་བསམ་གཏན་བཞི་ལ་བརྟེན་ནས་ཚད་མེད་པ་རྣམས་མངོན་
47

པར་བསྒྲུབ་བོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། དེ་ཉིད་
ལས། དེ་དག་དང་མཚུངས་པར་ལྡན་པའི་སེམས་དང་སེམས་ལས་བྱུང་
བའི་ཆོས་རྣམས་སོ། །ཞེས་ཚད་མེད་བཞི་ཀ་ལ་སྦྱར་ནས་གསུངས་པའི་
ཕྱིར།
༈ གཉིས་པ་ནི། དེ་ལ་དབྱེ་ན། སེམས་ཅན་ཙམ་ལ་དམིགས་པའི་
སྙིང་རྗེ་ཆེན་པོ་དང༌། ཆོས་ལ་དམིགས་པའི་སྙིང་རྗེ་ཆེན་པོ། དམིགས་
མེད་ལ་དམིགས་པའི་དེ་དང་གསུམ་ཡོད། དེ་གསུམ་གྱི་ཁྱད་པར་ནི།
མི་རྟག་པས་ཁྱད་པར་དུ་བྱས་པའི་སེམས་ཅན་སོགས་ལ་མ་དམིགས་
པར། སེམས་ཅན་ལ་དམིགས་ནས་སྡུག་བསྔལ་ལས་བསྐྱབ་འདོད་ཀྱི་
སྙིང་རྗེ་ཆེན་པོར་དམིགས་པ་དེ། དང་པོའི་མཚན་ཉིད་ཡིན། ཆོས་ལ་
དམིགས་པའི་སྙིང་རྗེ་ཆེན་པོ་དེ་ལ། མི་རྟག་པ་དང་སྐད་ཅིག་མ་གང་
རུང་གི་ཁྱད་པར་དུ་བྱས་པའི་སེམས་ཅན་ལ་དམིགས་པའི་དེ། རང་རྐྱ་
ཐུབ་པའི་རྫས་ཡོད་ཀྱིས་སྟོང་པའི་ཁྱད་པར་དུ་བྱས་པའི་སེམས་ཅན་
དང༌། རང་གི་ཕུང་པོ་ལ་བཏགས་ཙམ་གྱི་ཁྱད་པར་དུ་བྱས་པའི་སེམས་
ཅན་དང༌། མིང་ཀྱང་བཏགས་ཡོད་ཀྱི་ཁྱད་པར་དུ་བྱས་པའི་སེམས་
ཅན་གསུམ་པོ་རེ་རེ་ལ་དམིགས་པའི་དེ་གསུམ་སྟེ་བཞི་ཡོད་དེ། རྣམ་
བཤད་ལས། མི་རྟག་པའི་སེམས་ཅན་ཞེས་པ་ནི་མཚོན་པ་ཙམ་ཏེ།
48

རང་རྐྱ་ཐུབ་པའི་རྫས་སུ་མེད་པའི་སེམས་ཅན་གྱི་དམིགས་པར་བྱེད་པ་
ལྟ་བུ་ལ་ཆོས་ལ་དམིགས་པ་ཞེས་བྱའོ། །ཞེས་གསུངས་པའི་ཕྱིར། རང་
གི་ཕུང་པོ་ལ་བཏགས་ཙམ་གྱི་ཁྱད་པར་དུ་བྱས་པའི་སེམས་ཅན་ལ་
དམིགས་པའི་སྙིང་རྗེ་ཆེན་པོ་དེ་ལ་ཆོས་ལ་དམིགས་པའི་དེ་ཞེས་བརྗོད་
པའི་རྒྱུ་མཚན་ཡོད་དེ། སྐྱེས་བུའི་ཕུང་པོ་དེ་ཆོས་གང་ཟག་གཉིས་སུ་
དབྱེ་བའི་ཆོས་ཡིན་པས་དེ་ལྟར་བཏགས་པའི་ཕྱིར་ཏེ། རྣམ་བཤད་
ལས། ཕུང་སོགས་ཀྱི་ཆོས་ཙམ་ལ་བཏགས་པའི་སེམས་ཅན་དམིགས་
པར་འགྲོ་བས་ཆོས་ལ་དམིགས་པ་ཞེས་སོགས། ཞེས་གསུངས་པའི་
ཕྱིར། མི་རྟག་པས་ཁྱད་པར་དུ་བྱས་པའི་སེམས་ཅན་ལ་དམིགས་པའི་
དེ་ཆེན་པོ་ལ་ཡང་ཆོས་ལ་དམིགས་པའི་སྙིང་རྗེ་ཞེས་བརྗོད་པའི་རྒྱུ་
མཚན་ཡོད་དེ། དེས་མི་རྟག་པས་ཁྱད་པར་དུ་བྱས་པའི་སེམས་ཅན་ལ་
དམིགས་པས་རྟག་གཅིག་རང་དབང་ཅན་གྱི་བདག་ཏུ་གྲུབ་པ་དེ་
ཁེགས། དེ་ཁེགས་པས། སེམས་ཅན་རང་གི་ཕུང་པོ་དང་ངོ་བོ་ཐ་དད་
དུ་གྲུབ་པ་དེ་ཁེགས། དེ་ཁེགས་པས་སེམས་ཅན་རང་གི་ཕུང་པོ་ལ་
བཏགས་ཙམ་དུ་གྲུབ། དེ་གྲུབ་པ་ན། རང་གི་ཕུང་པོ་ལ་བཏགས་ཙམ་
གྱིས་ཁྱད་པར་དུ་བྱས་ནས་སེམས་ཅན་ལ་དམིགས་པར་གྲུབ་པའི་ཕྱིར་
ཏེ། རྣམ་བཤད་ལས། དེས་ན་ཆོས་ལ་དམིགས་པའི་སྙིང་རྗེས་ནི།
49

སེམས་ཅན་ཙམ་ལ་དམིགས་པ་མིན་གྱི། སྐད་ཅིག་གིས་འཇིག་པའི་
སེམས་ཅན་ལ་དམིགས་པ་ཡིན་པས། ཞེས་པ་ནས་ཆོས་ལ་དམིགས་པ་
ཞེས་སོགས། ཞེས་གསུངས་པའི་ཕྱིར་རོ། །བདེན་སྟོང་གི་ཁྱད་པར་
དུ་བྱས་པའི་སེམས་ཅན་ལ་དམིགས་པའི་སྙིང་རྗེ་ཆེན་པོར་དམིགས་པ་
དེ། དམིགས་མེད་ལ་དམིགས་པའི་སྙིང་རྗེ་ཆེན་པོའི་ངོ་བོ་ཡིན། དེ་ལ་
དམིགས་མེད་ལ་དམིགས་པའི་སྙིང་རྗེ་ཞེས་བརྗོད་པའི་རྒྱུ་མཚན་ཡོད་
དེ། དེས་བདེན་པར་དམིགས་པ་མེད་པའི་སེམས་ཅན་ལ་དམིགས་
པའི་རྒྱུ་མཚན་གྱིས་དེ་ལྟར་བརྗོད་(༡༢བ) པའི་ཕྱིར་ཏེ། རྣམ་བཤད་
ལས། དམིགས་པ་མེད་པ་ལ་དམིགས་པའི་སྙིང་རྗེས་ཀྱང་སེམས་ཅན་
ཙམ་ལ་དམིགས་པ་མ་ཡིན་གྱི། ཞེས་པ་ནས། དམིགས་པ་མེད་པའི་
སྙིང་རྗེ་ཞེས་བར་གྱི་ཚིག་མི་མངོན་པར་བྱས་པའོ། །ཞེས་པའི་བར་
གསུངས་པའི་ཕྱིར། དེ་བཞིན་དུ་བྱམས་པ་ཆེན་པོ་ལ་ཡང་སེམས་ཅན་
ཙམ་ལ་དམིགས་པའི་དེ།·ཆོས་ལ་དམིགས་པའི་དེ། དམིགས་མེད་ལ་
དམིགས་པའི་དེ་དང་གསུམ་ཡོད་ཅིང་། དེས་བྱམས་པ་ཚད་མེད་
སོགས་ཚད་མེད་བཞི་ལ་རིགས་འགྲེ་ཞིང༌། མཚན་གཞི་ཡང་རྟོགས་
སླའོ། །དེས་ན་བྱམས་པ་ཆེན་པོ་དང་སྙིང་རྗེ་ཆེན་པོ་གཉིས་ཐོག་མར་
གར་ཐོབ་ངེས་པ་མེད་ལ། བྱམས་པ་ལ་དབྱེ་ན།།སེམས་ཅན་ལ་
50

དམིགས་པའི་ཡིད་འོང་གི་བྱམས་པ་དང༌། དེ་ལ་དམིགས་ནས་བདེ་བ་
དང་ལྡན་འདོད་ཀྱི་བྱམས་པ་ཆེན་པོ་གཉིས་ཡོད་ཅིང༌། ཕྱི་མ་དང་སྙིང་
རྗེ་ཆེན་པོ་ཐོབ་པ་ལ། སེམས་ཅན་ལ་དམིགས་པའི་ཡིད་འོང་གི་བྱམས་
པ་སྔོན་དུ་འགྲོ་དགོས་སོ།།།ཁོ་ན་རེ། སེམས་ཅན་ཙམ་ལ་དམིགས་
པའི་སྙིང་རྗེ་ཆེན་པོ་སྟོན་པ་ན། ཟོ་ཆུན་ཕྱན་ལྟར་རང་དབང་མེད་པ་ན།
ཞེས་ཟོ་ཕྱུན་གྱི་རྒྱུད་མོ་དང་སེམས་ཅན་གཉིས་འདྲ་བར་སྟོན་པའི་རྒྱུ་
མཚན་གང་ཡིན་ཞེ་ན། དེའི་རྒྱུ་མཚན་ཡོད་དེ། དེ་གཉིས་ལ་འདྲ་ཆོས་
ཆོས་མཐུན་དྲུག་གྲུབ་པའི་རྒྱུ་མཚན་གྱིས་དེ་ལྟར་བསྟན་པའི་ཕྱིར། དེ་
དྲུག་ཀྱང་གྲུབ་པ་ཡིན་ཏེ། ཟོ་ཆུན་རྒྱུད་མོ་དེ་ཐག་པས་བསྡམས་པ་
བཞིན་དུ་སེམས་ཅན་རྣམས་ཀྱང་ལས་དང་ཉོན་མོངས་པས་དམ་དུ་
བསྡམས། དེ་སྐྱེས་བུས་རང་དབང་མེད་པར་སྐོར་བར་བྱེད་པ་དེ་བཞིན་
དུ། སེམས་ཅན་རྣམས་རང་གི་རྣམ་པར་ཤེས་པའི་གཞན་དབང་དུ་གྱུར།
དེ་ཁྲོན་པའི་ཁ་བཏིང་ལ་བར་མཚམས་མེད་པར་འཁོར་བར་བྱེད་པ་
བཞིན་དུ། སེམས་ཅན་རྣམས་ཀྱང་སྲིད་རྩེ་ནས་མནར་མེད་ཀྱི་བར་ལ་
བར་མཚམས་མེད་པར་འཁོར་བར་བྱེད། དེ་ཐུར་དུ་འབད་རྩོལ་ལ་མི་
ལྟོས་པར་ངང་གིས་འགྲོ་ཞིང་།།གྱེན་དུ་འབད་པ་ཆེན་པོས་དྲངས་
དགོས་པ་དེ་བཞིན་དུ། སེམས་ཅན་རྣམས་འབད་རྩོལ་དྲག་པོ་ལ་མི་
51

ལྟོས་པར་ངན་འགྲོར་སྐྱེ་བའི་ལས་ངང་གིས་བསགས་ནས་ངན་འགྲོར་
ངམ་ངམ་ཤུགས་ཀྱིས་འགྲོ་ཞིང༌། བདེ་འགྲོར་སྐྱེ་བའི་ལས་བསགས་
པས་སྒོ་ནས་དེར་སྐྱེ་བ་ལ་འབད་རྩོལ་ཆེན་པོ་བྱེད་དགོས། དེ་འཁོར་
བའི་ཚེ་སྔ་ཕྱི་བར་གསུམ་གྱི་རིམ་པ་མ་ངེས་པ་དེ་བཞིན་དུ། སེམས་
ཅན་རྣམས་འཁོར་བར་འཁོར་བའི་ཚེ། ཉོན་མོངས་པའི་ཀུན་ནས་ཉོན་
མོངས་པ་དང༌། ལས་ཀྱི་ཀུན་ནས་ཉོན་མོངས་པ་དང༌། སྐྱེ་བའི་ཀུན་
ནས་ཉོན་མོངས་པ་གསུམ་ལ་སྔ་ཕྱིའི་རིམ་པ་མ་ངེས་པ་དང༌། དེ་འདྲའི་
རྒྱུད་མོ་དེ་ཉི་མ་རེ་རེ་ཞིང་ཁྲོན་པའི་རྩིག་ཟུར་ལ་བརྡབས་ཏེ་བཅོག་པ་
དེ་བཞིན་དུ། སེམས་ཅན་རྣམས་ཀྱང་སྡུག་བསྔལ་གྱི་སྡུག་བསྔལ །
འགྱུར་བའི་སྡུག་བསྔལ། ཁྱབ་པ་འདུ་བྱེད་ཀྱི་སྡུག་བསྔལ་གསུམ་གྱི་
སྡུག་བསྔལ་བར་བྱེད་པ་ཡིན་ཏེ། རང་འགྲེལ་ལས། (༡༣ན) བདག་
དང་བདག་གིར་མངོན་པར་ཞེན་པའི་འཇིག་རྟེན་འདི་ནི་ལས་དང་ཉོན་
མོངས་པའི་ཐག་པས་ཆེས་དམ་དུ་བསྡམས་པ། འཁྲུལ་འཁོར་སྐོར་
མཁན་རྣམ་པར་ཤེས་པའི་བསྐོར་པོ་ལ་རག་ལས་པས་འཇུག་པ། ཞེས་
པ་ནས།·ཉི་མ་རེ་རེ་ཞིང་སྡུག་བསྔལ་གྱི་སྡུག་བསྔལ་དང་འགྱུར་བའི་
སྡུག་བསྔལ་ཉིད་དག་གིས་གཅོག་པའི་ཕྱིར་ཟོ་ཆུན་ཁྱུད་མོའི་གནས་
སྐབས་ལས་མ་འདས་པར་གནས་པ་ཞིག་སྟེ། ཞེས་པའི་བར་དང༌།
52

རྣམ་བཤད་ལས། འགྲོ་བ་རྣམས་ཟོ་ཆུན་ཁྱུད་མོ་དང་འདྲ་ལུགས་ཇི་
ལྟར་ཡིན་སྙམ་ན། དེ་ལ་སེམས་ཅན་དང་ཟོ་ཆུན་གྱི་རྒྱུད་གཉིས་ནི་འདྲ་
བ་པོ་དང་འདྲ་ཡུལ་ཏེ་ཁྱད་པར་གྱི་གཞིའོ། །འདྲ་ཚུལ་ནི་དཔེ་ལ་ཐག་
པས་བསྡམས་པ་ལ་སོགས་པའི་ཁྱད་པར་གྱི་ཆོས་དྲུག་པོ་བཞིན་དུ།
ཞེས་པ་ནས།།སྡུག་བསྔལ་གྱི་སྡུག་བསྔལ། འགྱུར་བའི་སྡུག་བསྔལ་
དང༌། ཁྱབ་པ་འདུ་བྱེད་ཀྱི་སྡུག་བསྔལ་གྱིས་གཅོག་པའི་ཕྱིར། འགྲོ་བ་
འདི་ནི་ཟོ་ཆུན་གྱི་ཁྱུད་མོའི་གནས་སྐབས་ལས་མ་འདས་པ་ཞིག་ག།
ཞེས་པའི་བར་གསུངས་པའི་ཕྱིར་རོ། །ཁོ་ན་རེ། སེམས་ཅན་ཟོ་ཆུན་
དང་འདྲ་བར་སྟོན་པའི་རྒྱུ་མཚན་དེ་ལྟར་ཡིན་ན། དེ་ལྟར་བསྟན་པ་ལ་
དགོས་པ་ཅི་ཡོད་ཅེ་ན།།དེ་ཡོད་དེ།།ཐོག་མར་རང་ཉིད་ཟོ་ཆུན་གྱི་
འཁྲུལ་འཁོར་ལྟར། རྟེན་འབྲེལ་ཡན་ལག་བཅུ་གཉིས་ཀྱི་སྒོ་ནས་
འཁོར་བར་འཁྱམས་པའི་ཚུལ་བསམ་སྟེ་ངེས་འབྱུང་དྲག་པོ་བསྐྱེད། དེ་
སྐྱེས་པ་ན་རང་ཉིད་ལ་སྤགས་ཏེ་སེམས་ཅན་གཞན་ཐམས་ཅད་ལ་དེ་
ལྟར་བསམ་པ་ལ་བརྟེན་ནས་སྙིང་རྗེ་ཆེན་པོ་སྐྱེ་བར་འགྱུར་རོ། །ཞེས་
ཤེས་པའི་དགོས་པ་ཡོད་པའི་ཕྱིར་ཏེ། རྣམ་བཤད་ལས། འདིར་ཁྱད་
པར་གྱི་ཆོས་དྲུག་གི་སྒོ་ནས་ཆོས་མཐུན་སྦྱར་བ་ནི། ཞེས་པ་ནས།
འདིར་སེམས་ཅན་རྣམས་རང་དབང་མེད་པར་འཁོར་བར་འཁྱམས་
53

ཚུལ་བསྟན་པ་ལྟར་བསྒོམ་པའི་སྙིང་རྗེ་ཆེན་པོ་སྐྱེ་ཚུལ་སྟོན་པ་ཡིན་ནོ།
ཞེས་པའི་བར་གསུངས་པའི་ཕྱིར། ཡང་སྙིང་རྗེ་ཕྱི་མ་གཉིས་སྟོན་པ་ན།
འགྲོ་བ་གཡོ་བ་ཆུའི་ནང་གི་ཟླ་བ་ལྟར། ཞེས་སོགས་ཀྱིས་སེམས་ཅན་
རྣམས་མཚོ་ནང་གི་ཟླ་བ་དང་འདྲ་བར་སྟོན་པའི་རྒྱུ་མཚན་གང་ཡིན་ཞེ་
ན། དེའི་རྒྱུ་མཚན་ཡོད་དེ། དེ་གཉིས་ལ་འདྲ་ཆོས་ཆོས་མཐུན་དྲུག་
གྲུབ་པའི་རྒྱུ་མཚན་གྱིས་ཡིན་པའི་ཕྱིར། དེ་གྲུབ་པ་ཡིན་ཏེ། མཚོ་ནང་
གི་ཟླ་བ་ཆུའི་དཀྱིལ་ན་གནས་པ་བཞིན་དུ། སེམས་ཅན་རྣམས་འཇིག་
ཚོགས་ལ་ལྟ་བའི་མཚོ་ན་གནས། ཟླ་བའི་གཟུགས་བརྙན་གནས་པའི་
མཚོ་ཆུས་གང་བ་བཞིན་དུ། སེམས་ཅན་གྱི་རྒྱུད་ལ་མ་རིག་པའི་ཆུས་
གང་། མཚོ་ནང་གི་ཟླ་བའི་གཟུགས་(༡༣བ) བརྙན་རླུང་གིས་བསྐྱོད་
པ་ལྟར་དུ། སེམས་ཅན་རྣམས་ཚུལ་མིན་ཡིད་བྱེད་ཀྱི་རྣམ་པར་ཤེས་
པས་བསྐྱོད་པ་དང༌། མཚོ་ནང་གི་ཟླ་བ་དེ་ཟླ་བའི་གཟུགས་བརྙན་དུ་
གནས་པ་ལྟར། སེམས་ཅན་རྣམས་རང་རང་གི་གཟུགས་བརྙན་ལྟ་བུར་
གནས་པ་དང༌། མཚོ་ནང་གི་ཟླ་བའི་གཟུགས་བརྙན་དེ་སྐད་ཅིག་རེ་རེ་
བཞིན་གཡོ་བ་ལྟར་དུ། སེམས་ཅན་རྣམས་ཀྱང་སྐད་ཅིག་རེ་རེ་བཞིན་
འཇིགས་པ་དང༌། མཚོ་ནང་གི་ཟླ་བ་དེ་ཟླ་བར་སྣང་ཡང་དེར་མ་གྲུབ་
པ་བཞིན་དུ། སེམས་ཅན་རྣམས་ཀྱང་རང་བཞིན་གྱིས་གྲུབ་པར་སྣང་
54

ཡང་དེར་མ་གྲུབ་པ་ཡིན་པའི་ཕྱིར་ཏེ། རང་འགྲེལ་ལས། སེམས་ཅན་
འཇིག་ཚོགས་ལ་ལྟ་བའི་མཚོ། མ་རིག་པའི་ཆུ་སྔོན་པོ་རྒྱ་ཆེ་བ་ཚུལ་
བཞིན་མིན་པའི་རྣམ་པར་རྟོག་པའི་རླུང་གིས་རབ་ཏུ་བསྐྱོད་པའི་ནང་ན་
གནས་པ་རང་གི་ལས་ཀྱིས་གཟུགས་བརྙན་ལྟ་བུར་མདུན་ན་གནས་པ་
རྣམས་སྐད་ཅིག་རེ་རེ་ལ་མི་རྟག་པའི་སྡུག་བསྔལ་ཐོག་ཏུ་འབབ་པ་
དང༌། རང་བཞིན་གྱིས་སྟོང་པ་མཐོང་བ་ན། ཞེས་པ་ནས། སངས་རྒྱས་
ཉིད་ཡང་དག་པར་ཐོབ་པར་འདོད་པ་ཡིན་ནོ། །ཞེས་པའི་བར་དང༌།
རྣམ་བཤད་ལས། སེམས་ཅན་འཇིག་ལྟའི་མཚོ་དེ་རྒྱས་པའི་ཕྱིར་དུ་
འབབ་པའི་མ་རིག་པའི་ཆུ་སྔོན་པོ་རྒྱ་ཆེ་བ་དང་ལྡན་པ། ཚུལ་མིན་ཡིད་
བྱེད་ཀྱི་རྣམ་རྟོག་གིས་རླང་གིས་བསྐྱོད་པའི་ནང་ན་གནས་པ། ནམ་
མཁའི་ཟླ་བ་ལྟ་བུའི་རང་གི་ལས་དཀར་ནག་གི་གཟུགས་བརྙན་ལྟ་བུར་
མདུན་ན་གནས་པ་རྣམས། སྐད་ཅིག་རེ་རེ་ལ་འཇིག་པའི་འདུ་བྱེད་ཀྱི་
སྡུག་བསྔལ་ཐོག་ཏུ་འབབ་པ་དང༌། རང༌བཞིན༌གྱིས་གྲུབ་པས་སྟོང་
པར་མཐོང་བ་ན། དེ་རྣམས་ལ་དམིགས་ནས་སྙིང་རྗེ་ཆེན་པོ་སྐྱེ་བར་
འགྱུར་ཏེ། ཞེས་གསུངས་པའི་ཕྱིར། ཡང་ཁོ་ན་རེ། དེ་གཉིས་འདྲ་བར་
སྟོན་པའི་རྒྱུ་མཚན་དེ་ལྟར་ཡིན་ན། དེ་ལྟར་བསྟན་པ་ལ་དགོས་པ་ཅི་
ཡོད་ཅེ་ན། དེ་ཡོད་དེ། སྙིང་རྗེ་ཕྱི་མ་གཉིས་སྐྱེ་བའི་དགོས་པ་ཡོད་པའི་
55

ཕྱིར་ཏེ། མཚོ་ནང་གི་ཟླ་བ་དེ་སྐད་ཅིག་རེ་རེ་ཞིང་གཡོ་བ་བཞིན་དུ།
སེམས་ཅན་རྣམས་སྐད་ཅིག་རེ་རེ་བཞིན་འཇིགས་པར་བསམ་པ་ལ་
བརྟེན་ནས་ཆོས་ལ་དམིགས་པའི་སྙིང་རྗེ་ཆེན་པོ་སྐྱེ། དེའི་ནང་གི་ཟླ་བ་
དེ་སྣང་བ་ལྟར་མ་གྲུབ་པ་བཞིན་དུ། སེམས་ཅན་རྣམས་རང་བཞིན་
གྱིས་མ་གྲུབ་པར་བསྒོམ་པ་ལ་བརྟེན་ནས་དམིགས་མེད་ལ་དམིགས་
པའི་སྙིང་རྗེ་ཆེན་པོ་སྐྱེ་བ་ཡིན་པའི་ཕྱིར་ཏེ། འཁོར་བའི་སེམས་ཅན་
རྣམས་རང་བཞིན་གྱིས་མ་གྲུབ་ཀྱང༌། ཁོ་རང་གིས་རང་བཞིན་གྱིས་
གྲུབ་པར་བཟུང་ནས་ལས་བསགས། དེའི་དབང་གིས་སྡུག་བསྔལ་མྱོང་
བར་ཤེས་ཏེ། རང་བཞིན་གྱིས་མེད་པའི་ཁྱད་པར་དུ་བྱས་པའི་སེམས་
ཅན་ལ་དམིགས་ནས་སྡུག་བསྔལ་དང་བྲལ་འདོད་ཀྱི་སྙིང་རྗེ་ཆེན་པོ་སྐྱེ་
བ་ཡིན་པའི་ཕྱིར་ཏེ། དེས་ན་དཔལ་ལྡན་ཟླ་བ་གྲགས་པས་སྙིང་རྗེ་ཆེན་
པོ་ལ་བསྟོད་ཕྱག་མཛད་པ་ལ་བརྟེན་ནས། ཐར་འདོད་རྣམས་ཀྱིས་སྙིང་
རྗེ་ཆེན་པོ་ཉམས་སུ་ལེན་དགོས་པར་ཤེས་པར་འགྱུར་ཏེ། སྙིང་རྗེ་ཆེན་
པོ་ལ་བརྟེན་ནས་ཐེག་པ་གསུམ་ཀའི་ལམ་ཐོབ་པར་འགྱུར་བ་ཡིན་པའི་
ཕྱིར་ཏེ། མདོ་ལས། ཆོས་གཅིག་ལག་མཐིལ་དུ་མཆིས་ན་ཆོས་ཐམས་
ཅད་ལག་མཐིལ་དུ་མཆིས་པར་འགྱུར་ཏ། གཅིག་གང་ཞེ་ན་སྙིང་
རྗེའོ། །ཞེས་གསུངས་པའི་ཕྱིར། །
56

༈ བདུན་པ་ནི། རྩ་ཤེ་དང༌། རིགས་པ་དྲུག་ཅུ་པར་མཆོད་བསྟོད་
དངོས་སུ་མཛད་ནས་རྩོམ་པར་དམ་བཅའ་དངོས་སུ་མ་(༡༤ ན)
མཛད། བཤེས་པའི་ཕྲིན་ཡིག་ཏུ་རྩོམ་པར་དམ་བཅའ་དངོས་སུ་མཛད་
ནས་མཆོད་བརྗོད་དངོས་སུ་མ་མཛད་པ་སོགས་ཚུལ་དུ་མ་ཡོད་པས།
མཆོད་བརྗོད་ཀྱི་གཞུང་འདི་རྣམས་ཀྱིས་མཆོད་བརྗོད་དངོས་སུ་བསྟན་
ནས་བསྟན་བཅོས་འདི་རྩོམ་ཞེས་ཤུགས་ལ་དམ་བཅའ་བསྟན་པ་ཡིན།
དཔལ་ལྡན་ཟླ་བ་གྲགས་པས་བསྟན་བཅོས་འདི་རྩོམ་པར་འདོད་ནས་
སྙིང་རྗེ་ཆེན་པོ་ལ་མཆོད་བརྗོད་མཛད་པ་ཡིན་པའི་ཕྱིར་ཏེ། རྣམ་
བཤད་ལས། དེ་ལྟར་མཆོད་པར་བརྗོད་ནས་རྩོམ་པར་དམ་བཅའ་བ་
དངོས་སུ་མ་མཛད་ཀྱང་སྐྱོན་མེད་དེ། དབུ་མ་རྩ་བ་ལས། རིགས་པ་
དྲུག་ཅུ་པ་བཞིན་ནོ། །ཞེས་པ་ནས། ཤུགས་ལ་ནི་རྩོམ་པར་དམ་བཅའ་
བ་ཡོད་དེ། ཞེས་པའི་བར་གསུངས་པའི་ཕྱིར་རོ། །དེས་ན་ཟབ་པ་དང་
རྒྱ་ཆེའི་ཆོས་རྣམས་བསྟན་བཅོས་འདིའི་བརྗོད་བྱ་ཡིན། བསྟན་བཅོས་
འདི་ལ་བརྟེན་ནས་རྩ་ཤེ་ནས་བཤད་པའི་འདུས་བྱས་རང་གི་མཚན་
ཉིད་ཀྱིས་གྲུབ་པས་སྟོང་བའི་སྟོང་ཉིད་རྟོགས་པའི་ཤེས་རབ་དེ་ཉིད་
ཐབས་རྒྱ་ཆེ་བའི་ལམ་རིམ་དང་སྦྱར་བས་ཉམས་སུ་ལེན་དགོས་པར་
རྟོགས་པ་དེ། བསྟན་བཅོས་འདིའི་ཐུན་མོངས་མིན་པའི་དགོས་པ་ཡིན།
57

བསྟན་བཅོས་འདི་ལ་བརྟེན་ནས་ཐོབ་པའི་སངས་རྒྱས་ཀྱི་ས་དེ།
བསྟན་བཅོས་འདིའི་ཉིང་དགོས་ཡིན། བསྟན་བཅོས་འདིའི་ཉིང་དགོས་
འདིའི་གནས་སྐབས་ཀྱི་དགོས་པ་ལ་འབྲེལ། འདིའི་གནས་སྐབས་ཀྱི་
དགོས་པ་བསྟན་བཅོས་འདི་ལ་འབྲེལ་བའི་འབྲེལ་བ་དེ་བསྟན་བཅོས་
འདིའི་དགོས་སོགས་ཆོས་བཞིའི་ནང་ཚན་དུ་གྱུར་པའི་འབྲེལ་བ་ཡིན་
ཏེ། རྣམ་བཤད་ལས། གཞན་འཇུག་པའི་ཡན་ལག་དགོས་འབྲེལ་ལ་
བརྗོད་བྱ་ནི་ཞེས་པ་ནས། དགོས་པ་བསྟན་བཅོས་ལ་རག་ལས་པ་ནི་
འབྲེལ་བའོ། །ཞེས་པའི་བར་གསུངས་པའི་ཕྱིར། རྩ་བའི་གསུམ་པ་
ངག་དོན་ནི་རྟོགས་སླའོ། །
༈ ས་དང་པོ་རབ་དགའ་བཤད་པ།
རྒྱལ་བའི་སྲས་པོ་འདིའི་སེམས་གང་འགྲོ་བ་རྣམས། ཞེས་
སོགས་ཀྱི་སྐབས་སུ་སྔར་ལྟར་གསུམ་ལས། དང་པོ་ནི་གཞན་དུ་བཤད་
ཟིན་ནོ། །
༈ གཉིས་པ་ནི། ཐེག་ཆེན་གྱི་སའི་རྣམ་གཞག་གཤད་པ་དང༌།
ཟག་བཅས་དང་ཟག་མེད་ཀྱི་ཁྱད་པར་བཤད་པ་གཉིས། དང་པོ་ལ།
མཚན་ཉིད། དབྱེ་བ། ཁྱད་པར་གྱི་ཆོས་བཤད་པ། སའི་འཕོ་ཚུལ་
བཤད་པ་དང་བཞི་ལས། དང་པོ་ནི། ཡོན་ཏན་གྱི་རྟེན་བྱེད་པའི་ཐེག་
58

ཆེན་གྱི་མངོན་རྟོགས་དེ། ཐེག་ཆེན་གྱི་སའི་མཚན་ཉིད་ཡིན། ཅིའི་ཕྱིར་
ས་ཞེས་བྱ་ན། ས་དེས་སྐྱེ་ཤིང་ནགས་ཚལ་ལ་སོགས་པས་རྟེན་བྱེད་པ་
ལྟར་དུ་ཡོན་ཏན་གྱི་རྟེན་བྱེད་པའི་རྒྱུ་མཚན་གྱིས་དེ་ལྟར་བརྗོད་པའི་
ཕྱིར་རོ། །གཉིས་པ་ནི། དེ་ལ་དབྱེ་ན། ཐེག་ཆེན་གྱི་མི་སློབ་པའི་ས་
དང༌། ཐེག་ཆེན་སློབ་པའི་ས་གཉིས་ཡོད། དང་པོ་དང་རྣམ་མཁྱེན་དོན་
གཅིག ཕྱི་མ་དང་བྱང་སེམས་ཀྱི་ས་དོན་གཅིག དེས་ན་ཡོན་ཏན་གྱི་
རྟེན་བྱེད་པའི་བྱང་སེམས་ཀྱི་མངོན་རྟོགས་ཏེ། བྱང་སེམས་ཀྱི་སའི་
མཚན་ཉིད་ཡིན།།དེ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན།།བྱང་
སེམས་ཀྱི་མོས་སྤྱོད་ཀྱི་ས་དང་། དེའི་ས་དངོས་གཉིས་(༡༤–བ)ཡོད།
ཐེག་ཆེན་གྱི་ཚོགས་སྦྱོར་གཉིས་དང་པོ་ཡིན་ཅིང༌། དེའི་མོས་སྤྱོད་ཀྱི་ས་
ཡིན་ན། དེའི་ས་མ་ཡིན་པས་ཁྱབ་བོ། །ཡང་བྱང་སེམས་ཀྱི་ས་དེ་ལ།
དེའི་ཟག་བཅས་ཀྱི་ས་དང༌། དེའི་ཟག་མེད་ཀྱི་ས་གཉིས་ཡོད། བྱང་
འཕགས་ཀྱི་རྒྱུད་ཀྱི་རྗེས་ཐོབ་ཡེ་ཤེས་རྣམས་དང་པོ་དང༌། དེའི་རྒྱུད་ཀྱི་
སྟོང་ཉིད་ལ་མངོན་སུམ་དུ་མཉམ་པར་བཞག་པའི་མཉམ་བཞག་ཡེ་
ཤེས་རྣམས་གཉིས་པ་ཡིན་ནོ། །ཡང་ཉན་ཐོས་ཀྱི་སྡེ་སྣོད་ལས། རིགས་
ཀྱི་ས། བརྒྱད་པའི་ས། མཐོང་བའི་ས། སྲབ་པའི་ས།།འདོད་ཆགས་
དང་བྲལ་བའི་ས།།བྱས་པ་རྟོགས་པའི་ས། ཉན་ཐོས་ཀྱི་ས། རང་
59

སངས་རྒྱས་ཀྱི་ས་སྟེ་དམན་པའི་ས་བརྒྱད་བཤད་པ་བཞིན་དུ། ཐེག་
ཆེན་གྱི་སྡེ་སྣོད་དུ་བྱང་སེམས་ཀྱི་ས་བཅུ་བཤད་པ་ཡིན་ཏེ། རིན་ཆེན་
ཕྲེང་བ་ལས། ཇི་ལྟར་ཉན་ཐོས་ཐེག་པ་ལ། །ཉན་ཐོས་ས་ནི་བརྒྱད་
བཤད་པ། །དེ་བཞིན་ཐེག་པ་ཆེན་པོ་ལ། །བྱང་ཆུབ་སེམས་དཔའི་ས་
བཅུའོ། ། ཞེས་པ་དང༌། རང་འགྲེལ་ལས་ཀྱང་། དེ་ལ་ཇི་ལྟར་ཉན་
ཐོས་ཀྱི་ཐེག་པར་ཞུགས་པ་དང༌། འབྲས་བུའི་ལམ་ལ་གནས་པའི་དབྱེ་
བས་ཉན་ཐོས་ཀྱི་ས་བརྒྱད་རྣམ་པར་འཇོག་པ་དེ་བཞིན་དུ། ཐེག་པ་
ཆེན་པོར་ཡང་བྱང་ཆུབ་སེམས་དཔའ་རྣམས་ཀྱི་བྱང་ཆུབ་སེམས་དཔའི་
ས་བཅུ་ཡིན་ནོ། །ཞེས་གསུངས་པའི་ཕྱིར།
བྱང་སེམས་ཀྱི་ཟག་མེད་ཀྱི་ས་བྱེ་བྲག་ཏུ་བཤད་པར་བྱ་སྟེ། འདི་
ལ་བཤད་བྱའི་ལུང་འགོད༌པ༌དང༌། ལུང༌གི་དོན་བཤད་པ། བརྗོད་བྱ་
བྱེ་བྲག་ཏུ་བཤད་པ་དང་གསུམ་ལས།
དང་པོ་ནི།·རང་འགྲེལ་ལས། བྱང་ཆུབ་སེམས་དཔའ་རྣམས་ཀྱི་
ཟག་པ་མེད་པའི་ཡེ་ཤེས་སྙིང་རྗེ་ལ་སོགས་པས་ཡོངས་སུ་ཟིན་པ་ཉིད་
ཆར་རྣམ་པར་ཕྱེ་བ་ན་ས་ཞེས་བྱ་བའི་མིང་ཐོབ་སྟེ། ཡོན་ཏན་གྱི་རྟེན་དུ་
འགྱུར་བའི་ཕྱིར་རོ། །ཞེས་གསུངས།
༈ གཉིས་པ་ནི། བྱང་ཆུབ་སེམས་དཔའ་རྣམས་ཀྱི། ཞེས་པས།
60

བྱང་སེམས་ཀྱི་ཟག་མེད་ཀྱི་སའི་རྟེན་གྱི་གང་ཟག་དེ་བསྟན། ཟག་པ་
མེད་པའི་ཡེ་ཤེས། ཞེས་པ་ནས། ཟག་མེད་ཡེ་ཤེས་ཀྱི་ངོ་བོ་དེ་བསྟན།
སྙིང་རྗེ་ལ་སོགས་པས་ཡོངས་སུ་ཟིན་པ་ཉིད། ·ཅེས་པས། དེའི་ཟིན་
བྱེད་ཀྱི་གྲོགས་ཀྱི་ཁྱད་པར་དེ་བསྟན། ཆར་རྣམ་པར་ཕྱེ་བ་ན། ཞེས་
པས། བྱང་སེམས་ཀྱི་ཟག་མེད་ཡེ་ཤེས་དེ་ལ་རིགས་འདྲ་སྐད་ཅིག་སྔ་
ཕྱི་ཕྱེ་ན་ས་དང་པོའི་ཟག་མེད་ཡེ་ཤེས་ནས། ས་བཅུའི་ཟག་མེད་ཡེ་
ཤེས་ཀྱི་བར་བཅུར་འབྱེད་ཚུལ་དེ་བསྟན། དེ་མན་ཆད་ཀྱིས་བྱང་
སེམས་ཀྱི་སའི་སྒྲ་བཤད་དེ་བསྟན་ཏོ། །དེས་ན་བསྟན་བཅོས་འདིར་ས་
བཅུ་དང༌། སེམས་བསྐྱེད་བཅུ་སྦྱར་ནས་བསྟན་པ་ནི། དོན་དམ་སེམས་
བསྐྱེད་བཅུ་གཙོ་བོར་སྟོན་པའི་དབང་དུ་བྱས་པ་ཡིན་ཏེ། རྣམ་བཤད་
ལས།།དེ་ལ་རབ་དགའ་སོགས་ས་བཅུ་ལ་སེམས་བསྐྱེད་ས་བཅུར་
བཤད་པ་ནི། དོན་དམ་པའི་སེམས་ལ་དགོངས་སོ།།།ཞེས་གསུངས་
པའི་ཕྱིར། །
༈ གསུམ་པ་ནི། དོན་དམ་སེམས་བསྐྱེད་ལ། མཚན་ཉིད་དང༌།
དབྱེ་བ་གཉིས་ལས། དང་པོ་ནི། ཐེག་ཆེན་འཕགས་པའི་རྒྱུད་ཀྱི་ཆོས་
ཉིད་ལ་གཉིས་སྣང་ནུབ་པའི་ཡིད་ཀྱི་རྣམ་པར་ཤེས་པ་དེ། དེའི་མཚན་
ཉིད་(༡༥ན) ཡིན། གཉིས་པ་ནི། དེ་ལ་དབྱེ་ན། ས་བཅུའི་དོན་དམ་
61

སེམས་བསྐྱེད་བཅུ། སངས་རྒྱས་སའི་དོན་དམ་སེམས་བསྐྱེད་གཅིག་
དང་བཅུ་གཅིག་ཏུ་ཡོད་དེ། ས་བཅུའི་དོན་དམ་སེམས་བསྐྱེད་བཅུ་པོ་དེ་
རྣམས་ལ་འཛིན་སྟངས་ལ་མི་འདྲ་བའི་ཁྱད་པར་མེད་དེ། དེ་རྣམས་
ཆོས་ཉིད་ལ་གཉིས་སྣང་ནུབ་པའི་བློར་མཚུངས་པ་ཡིན་ཅིང་།།དེ་
རྣམས་ཀྱིས་ཆོས་ཉིད་རྟོགས་ཚུལ་རང་ཉིད་ལ་གནས་པའི་གང་ཟག་
རྣམས་ཀྱིས་ཇི་ལྟ་བ་བཞིན་བརྗོད་མི་ནུས་ན། ཉན་པ་པོ་རྣམས་ཀྱིས་ཇི་
ལྟ་བ་བཞིན་ཉན་པར་ག་ལ་ནུས་ཏེ་མི་ནུས་པ་ཡིན་པའི་ཕྱིར། དཔེར་ན་
ནམ་མཁའ་ལ་བྱས་བགྲོད་པའི་རྗེས་འཇིག་རྟེན་པའི་མཁས་པ་རྣམས་
ཀྱིས་ཇི་ལྟ་བ་བཞིན་ངག་ཏུ་བརྗོད་པར་མི་ནུས་ཤིང༌། བཟུང་དུ་ཡང་
མེད་པ་ལྟ་བུར་ཡིན་པའི་ཕྱིར། ས་བཅུ་པའི་མདོ་ལས། ཇི་ལྟར་བར་
སྣང་བྱ་རྗེས་མཁས་རྣམས་ཀྱིས། །བརྗོད་པར་ནུས་པ་མིན་ཞིང་མི་
མཐོང་བ། །དེ་ལྟར་རྒྱལ་བའི་སྲས་ཀྱི་ས་ཀུན་ཀྱང༌། །བརྗོད་པར་མི་
ནུས་མཉན་པར་ག་ལ་ནུས། །ཞེས་པ་དང༌། རང་འགྲེལ་ལས། འདི་ལ་
རང་གི་ངོ་བོའི་ཁྱད་པར་གྱི་བྱ་བའི་དབྱེ་བ་ནི་ཡོད་པ་མིན་ནོ། །ཞེས་
གསུངས་པའི་ཕྱིར། འོ་ན་དང་པོའི་དོན་དམ་སེམས་བསྐྱེད་ཀྱིས་ཟིན་
བྱེད་ཀྱི་གྲོགས་འཆད་པ་ན། ཀུན་ཏུ་བཟང་པོས་སྨོན་པས་རབ་དངོས་
དགའ་བ་ལ། ཞེས་སྨོས་པའི་རྒྱུ་མཚན་ཡོད་དེ། ས་དང་པོ་བ་དེས་སྨོན་
62

ལམ་ཆེན་པོ་བཅུ་ལ་སོགས་པ། སྨོན་ལམ་འབུམ་ཕྲག་གྲངས་མེད་བཅུ་
འདེབས་པར་མདོ་སྡེ་ས་བཅུ་པ་ལས་གསུངས་ཤིང༌། ས་དང༌པོ་བས་
འདེབས་པའི་སྨོན་ལམ་དེ་རྣམས་ཀུན་ཏུ་བཟང་པོའི་སྨོན་ལམ་ཏེ་བཟང་
སྤྱོད་སྨོན་ལམ་གྱི་ནང་དུ་འདུས་པས། ས་དང་པོ་བས་འདེབས་པའི་
སྨོན་ལམ་མ་ལུས་པ་འདུ་བར་བྱ་བའི་ཆེད་ཡིན་པའི་ཕྱིར། བཟང་སྤྱོད་
སྨོན་ལམ་གྱི་དོན་ཡང་བསྡུ་ན། འཇམ་དཔལ་དཔའ་བོས་ཇི་ལྟར་
མཁྱེན་པ་ལྟར། །ཞེས་སོགས་ཤློ་ཀ་གཉིས་ཀྱི་བརྗོད་བྱའི་ནང་དུ་འདུ་
ཞིང༌། ཤློ་ཀ་གཉིས་པོ་ནི། བསྔོ་བ་བླ་ན་མེད་པ་སྟོན་པའི་ཚིག་ཏུ་
བསླབ་བཏུས་ལས་གསུངས་པ་ཡིན་ཏེ། རྣམ་བཤད་ལས།།དེ་ལ་ས་
བཅུའི་མདོ་ལས་གསུངས་པའི་སྨོན་ལམ་ཆེན་པོ་བཅུ་ལ་སོགས་པ་སྨོན་
ལམ་འབུམ་ཕྲག་གྲངས་མེད་པ་བཅུ་ས་དང་པོ་བས་འདེབས་པ་ནི་ཀུན་
ཏུ་བཟང་པོའི་སྨོན་ལམ་གྱི་ནང་དུ་འདུས། སྨོན་ལམ་མ་ལུས་པ་བསྡུ་
བའི་ཕྱིར་དུ་རྩ་བར་ཀུན་ཏུ་བཟང་པོའི་སྨོན་ལམ་བཀོད་དེ་བཟང་པོ་
སྤྱོད་པའི་སྨོན་ལམ་མོ། །དེའི་ནང་ནས་ཀྱང་འཇམ་དཔལ་དཔའ་བོ་
ཞེས་པའི་ཚིགས་བཅད་གཉིས་ནི་བསྔོ་བ་བླ་ན་མེད་པར་བསླབ་བཏུས་
ལས་གསུངས་སོ། །ཞེས་བཤད་པའི་ཕྱིར་རོ། །
༈ གསུམ་པ་ཁྱད་པར་གྱི་ཆོས་བཤད་པ་ནི། བྱང་སེམས་ཀྱི་ས་
63

བཅུ་པོ་འདི་སོ་སོའི་ཁྱད་པར་ཡོད་དེ།།འདི་རྣམས་ལ་ཡོན་ཏན་གྱི་
གྲངས་གོང་ནས་གོང་དུ་འཕེལ་བའི་ཁྱད་པར་དང༌། མཐུ་ཕུལ་དུ་བྱུང་
བ་གོང་ནས་གོང་དུ་འཕེལ་བའི་ཁྱད་པར། ཕར་ཕྱིན་གྱི་ཉམས་
(༡༥བ) ལེན་ལྷག་པའི་ཁྱད་པར། རྣམ་སྨིན་གྱི་སྐྱེ་བ་འཛིན་པའི་ཁྱད་
པར་ཏེ་བཞི་ཡོད་པའི་ཕྱིར་ཏེ། རང་འགྲེལ་ལས། དེ་ཡང་གོང་ནས་
གོང་དུ་ཡོན་ཏན་གྱི་གྲངས་དང༌། མཐུ་ཕུལ་དུ་བྱུང༌བ་ཐོབ་པ་དང༌།
སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་ལྷག་པ་དང༌། རྣམ་པར་སྨིན་
པ་འཕེལ་བའི་བྱེ་བྲག་གིས་དང༌། རབ་ཏུ་དགའ་བ་ལ་སོགས་པའི་རྣམ་
པར་དབྱེ་བས་དབྱེ་བ་རྣམ་པ་བཅུར་བཞག་གི། ཞེས་གསུངས་པའི་
ཕྱིར། འོ་ན། ས་བཅུ་པོ་འདིར་ཡོན་ཏན་གྱི་གྲངས་ཐོབ་ཚུལ་ཇི་ལྟར་
ཡིན་ཞེ་ན། ས་དང་པོའི་རྗེས་ཐོབ་ཏུ་ཡོན་ཏན་བརྒྱ་ཕྲག་བཅུ་གཉིས་
ཐོབ་པ་ཡིན་ཏེ། དེའི་རྗེས་ཐོབ་པ་དེས་དུས་སྐད་ཅིག་ལ་སངས་རྒྱས་
བརྒྱ་མཐོང་བའི་ཡོན་ཏན། སངས་རྒྱས་བརྒྱས་བྱིན་གྱིས་བརླབས་པའི་
ཡོན་ཏན། དེ་བཞིན་དུ་སྦྱར་ཏེ། རང་གི་ཚེ་བསྐལ་པ་བརྒྱར་གནས་
ནུས་པའི་དེ། སྔོན་དང་ཕྱི་མའི་མཐར་བསྐལ་པ་བརྒྱཪ་ཡེ་ཤེས་ཀྱིས་
མཐོང་བ་འཇུག་པའི་དེ། ཏིང་ངེ་འཛིན་མི་འདྲ་བ་བརྒྱ་ཕྲག་ལ་སྙོམས་
པར་འཇུག་ནུས་ཤིང་ལྡང་ནུས་པའི་དེ། འཇིག་རྟེན་གྱི་ཁམས་མི་འདྲ་
64

བ་བརྒྱ་གཅིག་ཅར་དུ་གཡོ་ནུས་པའི་དེ། འཇིག་རྟེན་གྱི་ཁམས་མི་འདྲ་
བ་བརྒྱ་གཅིག་ཅར་དུ་སྣང་བར་བྱེད་ནུས་པའི་དེ། རྫུ་འཕྲུལ་གྱི་སེམས་
ཅན་བརྒྱ་གཅིག་ཅར་དུ་སྨིན་པར་བྱེད་ནུས་པའི་དེ།།སངས་རྒྱས་ཀྱི་
ཞིང་བརྒྱར་དུས་སྐད་ཅིག་་གཅིག་ལ་འགྲོ་ནུས་པའི་དེ། ཆོས་ཀྱི་སྒོ་མི་
འདྲ་བ་བརྒྱ་གཅིག་ཅར་དུ་འབྱེད་ནུས་པའི་དེ། ལུས་རེ་རེའི་འཁོར་དུ་
བྱང་སེམས་བརྒྱ་ཕྲག་ཪེ་ཪེ་སྟོན་ནུས་པའི་ཡོན་ཏན་རྣམས་ཐོབ་པའི་
ཕྱིར་ཏེ། འདི་ཉིད་ལས། དེ་ཚེ་འདིས་ནི་སངས་རྒྱས་བརྒྱ་མཐོང་ཞིང༌།།
དེ་དག་བྱིན་གྱིས་བརླབས་ཀྱང་འདི་ཡིས་རྟོགས། །དེ་ཉིད་ཚེ་ནི་བསྐལ་
པ་བརྒྱར་གནས་ཤིང༌། །ཞེས་པ་ནས། རྒྱལ་བའི་སྲས་པོ་བརྒྱ་ཕྲག་
དག་དང་རྗེས་སུ་འབྲེལ་བའང་སྟོན། །ཞེས་པའི་བར་དང་། རང་
འགྲེལ་ལས་ཀྱང༌། ཏིང༌ངེ་འཛིན་བརྒྱ་རབ་ཏུ་ཐོབ་ཅིང༌། །དེ་དག་ལ་
སྙོམས་པར་ཡང༌འཇུག་པ་དང༌། སངས་རྒྱས་བརྒྱ་མཐོང༌བ་དང༌། དེ་
དག་གི་བྱིན་གྱིས་བརླབས་ཀྱང་ཡང༌དག༌པར་ཤེས་པ་དང༌། འཇིག་
རྟེན་གྱི་ཁམས་བརྒྱ་གཡོ་བར་བྱེད་པ་དང༌། ཞིང༌བརྒྱར་ཡང་འགྲོ་བ་
དང༌། འཇིག་རྟེན་གྱི་ཁམས་བརྒྱ་སྣང་བར་བྱེད་པ་དང༌། སེམས་ཅན་
བརྒྱ་ཡོངས་སུ་སྨིན་པར་བྱེད་པ་དང༌། བསྐལ་པ་བརྒྱར་གནས་པར་
བྱེད་པ་དང༌། བསྐལ་པ་བརྒྱ་ལ་སྔོན་དང་ཕྱི་མའི་མཐར་འཇུག་པ་དང༌།
65

ཆོས་ཀྱི་སྒོ་བརྒྱ་རྣམ་པར་འབྱེད་པ་དང༌། ལུས་བརྒྱ་ཀུན་ཏུ་སྟོན་པ་དང༌།
ལུས་རེ་རེ་ཡང་འཁོར་བྱང་ཆུབ་སེམས་དཔའ་བརྒྱ་བརྒྱ་དང་ལྡན་པར་
ཀུན་ཏུ་སྟོན་པའོ། །ཞེས་གསུངས་པའི་ཕྱིར། ཡང་ས་གཉིས་པའི་རྗེས་
ཐོབ་ཏུ། དུས་སྐད་ཅིག་གཅིག་ལ་སངས་རྒྱས་སྟོང་གི་ཞལ་མཐོང་བའི་
ཡོན་ཏན། སངས་རྒྱས་སྟོང་གི་གཅིག་ཅར་དུ་བྱིན་གྱིས་རློབ་པའི་ཡོན་
ཏན་ནས། རང་གི་ལུས་རེ་རེའི་འཁོར་དུ་བྱང་སེམས་སྟོང་ཕྲག་རེ་སྟོན་
ནུས་པའི་ཡོན་ཏན་གྱི་བར། ཡོན་ཏན་སྟོང་ཕྲག་བཅུ་གཉིས་ཐོབ་པ་
ཡིན་ཏེ། འདི་ཉིད་(༡༦ན) ལས། དེ་བཞིན་ཁོ་ན་དྲི་མ་མེད་གནས་
པས། །དེ་དག༌སྟོང་ནི་ཡང་དག་ཐོབ་འགྱུར་ཏེ། །ཞེས་པ་དང༌། རང་
འགྲེལ་ལས། སེམས་གཉིས་པ་བསྐྱེད་པའི་བྱང་ཆུབ་སེམས་པས་སྟོང་
ཐོབ་པར་འགྱུར་རོ། །ཞེས་གསུངས་པའི་ཕྱིར། དེ་བཞིན་དུ་ས་གསུམ་
པའི་རྗེས་ཐོབ་ཏུ་འབུམ་ཕྲག་བཅུ་གཉིས། ས་བཞི་པའི་རྗེས་ཐོབ་ཏུ་བྱེ་
བ་བརྒྱ་ཕྲག་བཅུ་གཉིས། ས་ལྔ་པའི་རྗེས་ཐོབ་ཏུ་བྱེ་བ་སྟོང་ཕྲག་བཅུ་
གཉིས། ས་དྲུག་པའི་རྗེས་ཐོབ་ཏུ་བྱེ་བ་བརྒྱ་སྟོང་ཕྲག་བཅུ་གཉིས། ས་
བདུན་པའི་རྗེས་ཐོབ་ཏུ་བྱེ་བ་ཁྲི་ཁྲག་འབུམ་ཐོབ་པ་ཡིན་ཏེ། འདི་ཉིད་
ལས། ས་ལྔ་པོ། འདི་དག་རྣམས་ལ་བྱང་ཆུབ་སེམས་དཔའ་ཡིས་
ནི་འབུམ་ཕྲག་དང༌། བྱེ་བ་ཕྲག་བརྒྱ་ཐོབ་ཅིང་དེ་ཡི་བྱེ་བ་སྟོང་འགྱུར་
66

ཐོབ། ཅེས་པ་ནས། ཡང་དག་པར་ནི་བསྒྱུར་བ་མཐའ་དག་རབ་ཏུ་
འཐོབ་པར་འགྱུར། ཞེས་པའི་བར་དང༌། དེའི་རང་འགྲེལ་ལས་ཀྱང༌།
དེ་ལ་སེམས་གསུམ་པ་བསྐྱེད་པའི་བྱང་ཆུབ་སེམས་དཔའ་ནི་ཇི་སྐད་
བཤད་པའི་ཡོན་ཏན་རྣམས་འཐོབ་བོ། །སེམས་བཞི་པ་བསྐྱེད་པའི་བྱང་
ཆུབ་སེམས་དཔས་ནི་བྱེ་བ་ཕྲག་བརྒྱ་འཐོབ་བོ། །སེམས་ལྔ་པ་བསྐྱེད་
པའི་བྱང་ཆུབ་སེམས་དཔས་ནི་བྱེ་བ་ཕྲག་སྟོང་འཐོབ་བོ། །སེམས་དྲུག་
པ་བསྐྱེད་པའི་བྱང་ཆུབ་སེམས་དཔས་ནི་བྱེ་བ་ཕྲག་འབུམ་འཐོབ་བོ།
སེམས་བདུན་པ་བསྐྱེད་པའི་བྱང་ཆུབ་སེམས་དཔས་ནི་ཡོན་ཏན་དེ་དག་
ཉིདབྱེ་བ་ཕྲག་ཁྲི་ཁྲག་འབུམ་ཐོབ་པར་ཤེས་པར་བྱའོ། །ཞེས་གསུངས་
པའི་ཕྱིར། ས་བརྒྱད་པའི་རྗེས་ཐོབ་ཏུ་སྟོང་གསུམ་གྱི་འཇིག་རྟེན་གྱི་
ཁམས་འབུམ་ཕྲག་གཅིག་གི་རྡུལ་ཕྲ་རབ་ཀྱི་གྲངས་དང་མཉམ་པའི་
ཡོན་ཏན་ཐོབ་པ་ཡིན་ཏེ། འདི་ཉིད་ལས། མི་གཡོའི་སར་གནས་རྣམ་
རྟོག་མེད་པ་དེས། །སྟོང་གསུམ་བརྒྱ་ཕྲག་སྟོང་བསྡོམས་འཇིག་རྟེན་ན།།
རྡུལ་ཚད་ཇི་སྙེད་ཡོད་པ་དེ་རྣམས་དང༌། །གྲངས་མཉམ་ཡོན་ཏན་དག་
ནི་ཐོབ་པར་འགྱུར། །ཞེས་པ་དང༌། རང་འགྲེལ་ལས་ཀྱང༌། བྱང་ཆུབ་
སེམས་དཔའ་སེམས་བརྒྱད་པ་བསྐྱེད་པ་ནི་ཇི་སྐད་དུ་བསྟན་པའི་ཡོན་
ཏན་དག་སྟོང་གསུམ་གྱི་འཇིག་རྟེན་གྱི་ཁམས་འབུམ་འབུམ་གྱི་རྡུལ་
67

རྙེད་འཐོབ་བོ། །ཞེས་གསུངས་པའི་ཕྱིར། ས་དགུ་པའི་རྗེས་ཐོབ་ཏུ་
སྟོང་གསུམ་གྲངས་མེད་འབུམ་ཕྲག་བཅུའི་འཇིག་རྟེན་གྱི་ཁམས་ཀྱི་
རྡུལ་ཕྲ་རབ་ཇི་སྙེད་ཡོད་པའི་གྲངས་དང་མཉམ་པའི་ཡོན་ཏན་ཐོབ་པ་
ཡིན་(༡༦བ) ཏེ། འདི་ཉིད་ལས། ལེགས་པའི་བློ་གྲོས་ས་ལ་གནས་
པ་ཡིས། །བྱང་ཆུབ་སེམས་དེས་སྔར་བསྟན་ཡོན་ཏན་དག །གྲངས་
མེད་བརྒྱ་ཕྲག་སྟོང་དུ་ཡང་དག་པར། །བསྡོམ་པ་ཕྲག་བཅུའི་རྡུལ་ཚད་
ཐོབ་པར་འགྱུར། །ཞེས་པ་དང་། རང་འགྲེལ་ལས། སེམས་དགུ་པ་
བསྐྱེད་པའི་བྱང་ཆུབ་སེམས་དཔས་ནི་ཇར་བསྟན་པའི་ཡོན་ཏན་དག་
སྟོང་གསུམ་གྱི་འཇིག་རྟེན་གྱི་ཁམས་གྲངས་མེད་པ་འབུམ་ཕྲག་བཅུའི་
རྡུལ་ཕྲ་རབ་ཀྱི་རྡུལ་དང་མཉམ་པར་འཐོབ་བོ། །ཞེས་གསུངས་པའི་
ཕྱིར། ས་བཅུ་པའི་རྗེས་ཐོབ་ཏུ་སངས་རྒྱས་ཀྱི་ཞིང་བརྗོད་དུ་མེད་པའི་
ཡང་བརྗོད་དུ་མེད་པའི་སངས་རྒྱས་ཀྱི་ཞིང་གི་རྡུལ་ཕྲ་རབ་ཇི་སྙེད་
ཡོད་པའི་གྲངས་དང་མཉམ་པའི་ཡོན་ཏན་ཐོབ་པ་ཡིན་ཏེ། འདི་ཉིད་
ལས།།རེ་ཞིག་བཅུ་པ་འདིར་དེའི་ཡོན་ཏན་དག།།ངག་གི་སྤྱོད་ཡུལ་
ལས་ཆེས་འདས་གྱུར་ཅིང༌། །ངག་གི་སྤྱོད་ཡུལ་མ་ཡིན་བསྡོམ་རྣམས་
ནི། །རྡུལ་དག་ཇི་སྙེད་ཡོད་པ་དེ་རྙེད་འགྱུར། །ཞེས་པ་དང༌། རང་
འགྲེལ་ལས། བྱང་ཆུབ་སེམས་དཔའ་སེམས་བཅུ་པ་བསྐྱེད་པས་ནི་
68

ཡོན་ཏན་ཇི་སྐད་དུ་བསྟན་པ་དག་སངས་རྒྱས་ཀྱི་ཞིང་བརྗོད་དུ་མེད་
པའི་ཡང་བརྗོད་དུ་མེད་པའི་རྡུལ་ཕྲ་རབ་ཀྱི་རྡུལ་རྙེད་ཐོབ་པར་འགྱུར་
རོ། །ཞེས་གསུངས་པའི་ཕྱིར། རྒྱས་པར་འགྲེལ་པ་ན་ཡོད་དོ།།།སྔར་
བཤད་པའི་ཡོན་ཏན་གྱི་གྲངས་ཐོབ་ཚུལ་དེ་རྣམས་རྣམ་བཤད་ཀྱི་
དགོངས་པ་ཡང་ཡིན་ཏེ། རྣམ་བཤད་ལས། ཁྱད་པར་དང་པོ་ས་དང་པོ་
ལ་ཡོན་ཏན་བརྒྱ་ཕྲག་བཅུ་གཉིས་དང༌། གཉིས་པ་ལ་སྟོང་ཕྲག་བཅུ་
བཞི་སོགས་འཆད་པར་འགྱུར་བ་ལྟར་ཡོན་ཏན་གྱི་གྲངས་གོང་ནས་་
གོང་དུ་འཕེལ་བའོ། །ཞེས་གསུངས་པའི་ཕྱིར།
༈ ཁྱད༌པར༌གཉིས༌པ༌འདི༌ལ༌ཁ་ཅིག་ན་རེ། ས་དང་པོར། འཇིག་
རྟེན་གྱི་ཁམས་བརྒྱ་གཡོ་ནུས་པའི་ནུས་མཐུ་དང༌།།ས་གཉིས་པར་
འཇིག་རྟེན་གྱི་ཁམས་སྟོང་གཡོ་ནུས་པའི་ནུས་མཐུ་ལ་འདོད་ཀྱང་། དེ་
མི་འཐད་དེ། དེ་ནི་ཡོན་ཏན་གྱི་གྲངས་གོང་ནས་གོང་དུ་འཕེལ་བའི་
ཁོངས་སུ་རྟོགས་པའི་ཕྱིར། དེས་ན་རང་ལུགས་ནི། ས་སོ་སོའི་གནས་
སྐབས་སྒྲིབ་པ་སྤོང་བའི་ནུས་པ་དང༌། ལམ་གྱི་རྟོགས་པའི་ནུས་པ་གོང་
འཕེལ་གྱི་ཁྱད་པར་ཡོད་དེ། རྣམ་བཤད་ལས། ཁྱད་པར་གཉིས་པ་ནི་
མཐུ་ཕུལ་དུ་བྱུང་བ་གོང་ནས་གོང་དུ་འཐོབ་པའི་ཁྱད་པར་རོ། །དེ་ནི་
ཞིང༌བརྒྱ་གཡོ་བ་དང༌། སྟོང༌གཡོ་བ་ལ་འཆད་མོད་ཀྱང༌། དེ་ཡོན་ཏན་
69

གྱི་གྲངས་འཕེལ་བའི་ནང་དུ་སོང་ཟིན་པས། ས་སོ་སོའི་སྐབས་ཀྱི་དྲི་མ་
སྦྱོང་བའི་སྟོབས་དང་། ལམ་བགྲོད་པའི་སྟོབས་གོང་ནས་གོང་དུ་
འཕེལ་བ་ལ་བྱ་དགོས་པ་འདྲའོ། །ཞེས་གསུངས་པའི་ཕྱིར།
༈།ཁྱད་པར་གསུམ་པ་ནི།།ས་དང་པོར་སྦྱིན་པའི་ཕར་ཕྱིན་གྱི་
ཉམས་ལེན་ལྷག་པར་ཐོབ་པ་ནས་བཟུང་སྟེ། ས་དྲུག་པར་ཤེས་རབ་ཀྱི་
ཕར་ཕྱིན། བདུན་པར་ཐབས་མཁས་ཀྱི་དེ། བརྒྱད་པར་སྨོན་ལམ་གྱི་
དེ།དགུ་པར་སྟོབས་ཀྱི་དེ།།བཅུ་པར་ཡེ་ཤེས་ཀྱི་ཕར་ཕྱིན་གྱི་ཉམས་
ལེན་ལྷག་པར་ཐོབ་པ་ཡིན་ཏེ། རྣམ་བཤད་ལས། གསུམ་པ་ནི་ས་དང་
པོར་སྦྱིན་པའི་ཕར་ཕྱིན་ལྷག་པ་དང༌། གཉིས་པར་ཚུལ་ཁྲིམས་ཀྱི་ཕར་
ཕྱིན་ལྷག་པ་སོགས་ཕར་ཕྱིན་ལྷག་པའི་ཁྱད་པར་རོ། །ཞེས་གསུངས་
པའི་ཕྱིར།
༈ ཁྱད་པར་བཞི་པ་ནི། ས་དང་པོ་བས་སྨོན་ལམ་གྱི་དབང་གིས་
འཛམ་བུ་གླིང་རྐྱང་པ་ལ་དབང་བའི་འཁོར་ལོས་བསྒྱུར་བའི་རྒྱལ་པོར་
སྐྱེ་བ་བླངས་ནས་སེམས་ཅན་གྱི་དོན་བྱེད་ནུས་པ་ནས་བཟུང་སྟེ། དེ་
བཞིན་དུ་ས་གཉིས་པ་བས་གླིང་བཞི་ཀ་ལ་དབང་བའི་དེ། གསུམ་པས་
སུམ་ཅུ་རྩ་གསུམ་དབང་བའི་དེ། བཞི་པས་འཐབ་བྲལ་ལ་དབང་བའི།
ལྔ་པར་དགའ་ལྡན་(༡༧ན) ལ་དབང་བའི། དྲུག་པར་འཕྲུལ་དགའ་
70

ལ་དབང་བ། བདུན་པ་གཞན་འཕྲུལ་དབང་བྱེད་ལ། བརྒྱད་པར་སྟོང་
གི་བདག་པོ་ཚངས་པ་ལ། དགུ་པཪ་སྟོང་གསུམ་གྱི་སྟོང་ཆེན་པོའི་
འཇིག་རྟེན་གྱི་ཁམས་ཀྱི་བདག་པོ་ཚངས་པ་ཆེན་པོ་ལ་བཅུ་པར་འོག་
མིན་ལ་དབང་བའི་དེར་སྐྱེ་བ་བླངས་ནས་སེམས་ཅན་གྱི་དོན་བྱེད་ནུས་
པའི་ཁྱད་པར་ཡོད་དེ། རྣམ་བཤད་ལས། ཁྱད་པར་བཞི་པ་ནི་ས་དང་
པོར་འཛམ་བུ་གླིང་ལ་དབང་བ་དང༌། གཉིས་པར་གླིང་བཞི་ལ་དབང་
བའི་རྒྱལ་པོར་སྐྱེ་བ་སོགས། རྣམ་སྨིན་གྱི་སྐྱེ་བ་གོང་ནས་གོང་དུ་
འཕེལ་བའོ། །ཞེས་གསུངས་པའི་ཕྱིར། དེར་མ་ཟད་ས་བཅུ་པོ་འདིའི་
གནས་སྐབས་སུ་ཆོས་ཉིད་རྟོགས་ཚུལ་མི་འདྲ་བ་རེ་རེ་འབྱུང་བ་ཡིན་ཏེ།
ས་དང་པོར་ཆོས་ཉིད་ཆེན་པོ་ཀུན་ཏུ་འགྲོ་བའི་ཚུལ་གྱིས་རྟོགས་པ་ལ་
སོགས་པའི་ཡོན་ཏན་བཅུ་འབྱུང་བའི་ཕྱིར་ཏེ། རྣམ་བཤད་ལས། ཆོས་
ཀྱི་དབྱིངས་སོ་སོར་རྟོགས་པ་ནི་བསྒོམ་པའི་ལམ་མོ། །ཞེས་གསུངས་
པའི་ཕྱིར། ས་དང་པོར་ཆོས་ཉིད་ཆེན་པོ་ཀུན་ཏུ་འགྲོ་བའི་ཚུལ་གྱི་
རྟོགས་པ་ཡིན་ཏེ།།དེས་ཆོས་ཉིད་མངོན་སུམ་དུ་རྟོགས་པ་ནས། ཆོས་
ཉིད་ཆེན་པོ་མཐའ་དག་ལ་ཁྱབ་པར་རྟོགས་པའི་ཕྱིར།
༈ བཞི་པ་སའི་འཕོ་ཚུལ་བཤད་པ་ལ་དུ་མ་ཡོད་པ་ལས། དང་པོ་
ཉིད་ནས་ཐེག་ཆེན་དུ་རིགས་ངེས་པའི་ཐེག་ཆེན་གྱི་ཚོགས་ལམ་ནས།
71

དེའི་སྦྱོར་ལམ་དུ་འཕོ་བའི་ཚེ། མཉམ་བཞག་ནས་མཉམ་བཞག་ཏུ་
འཕོ་བ་ཡིན་ཏེ། དེ་འདྲའི་ཚོགས་ལམ་ཐ་མའི་ཡེ་ཤེས་དང༌། དེ་འདྲའི་
སྦྱོར་ལམ་གྱི་ཐོག་མའི་ཡེ་ཤེས་གཉིས་ཀ་མཉམ་བཞག་ཡེ་ཤེས་ཡིན་
པའི་ཕྱིར་ཏེ། དེ་འདྲའི་བྱང་སེམས་ཚོགས་ལམ་པ་དེས་ཆོས་ཉིད་ལ་
མཉམ་བཞག་པའི་ངང་ནས་ཆོས་ཉིད་ལ་དམིགས་པའི་ལྷག་མཐོང་ཐོབ་
པ་དང༌། ཐེག་ཆེན་གྱི་སྦྱོར་ལམ་དུ་འཕོས་པ་དུས་མཉམ་པའི་ཕྱིར་ཏེ།
དེ་འདྲའི་ཐེག་ཆེན་གྱི་སྦྱོར་ལམ་ནས། དེ་འདྲའི་ཐེག་ཆེན་གྱི་མཐོང་
ལམ་དུ་འཕོ་བའི་ཚེ་ན་ཡང༌། མཉམ་བཞག་ནས་མཉམ་བཞག་ཏུ་འཕོ་
བ་ཡིན་ཏེ། དེ་འདྲའི་སྦྱོར་ལམ་ཐ་མའི་ཡེ་ཤེས་དང༌། དེ་འདྲའི་མཐོང་
ལམ་གྱི་ཐོག་མའི་ཡེ་ཤེས་གཉིས་མཉམ་བཞག་ཐུན་གཅིག་ཡིན་ཏེ། དེ་
འདྲའི་བྱང་སེམས་སྦྱོར་ལམ་པ་དེས་སྟོང་ཉིད་མངོན་སུམ་དུ་རྟོགས་པ་
དང༌། ཐེག་ཆེན་གྱི་མཐོང་ལམ་དུ་འཕོ་བ་དུས་མཉམ་པའི་ཕྱིར། དེས་
མཚོན་ནས༌། དང་པོ་ཉིད་ནས་ཉན་ཐོས་སུ་རིགས་ངེས་པའི་ཉན་ཐོས་
དེ་འདྲའི་རང་རྒྱལ་གཉིས་ཚོགས་ལམ་ནས་སྦྱོར་ལམ་དུ་འཕོ་
དང་།
ཚུལ་དང༌། སྦྱོར་ལམ་ནས་མཐོང་ལམ་དུ་འཕོ་ཚུལ་གཉིས་རིགས་
འགྲོའོ། །ཡང་དང་པོ་ཉིད་ནས་ཐེག་ཆེན་དུ་རིགས་ངེས་པའི་ཐེག་ཆེན་
གྱི་མཐོང་ལམ་ནས། དེ་འདྲའི་ཐེག་ཆེན་གྱི་བསྒོམ་ལམ་དུ་འཕོ་བའི་ཚེ་
72

རྗེས་ཐོབ་ནས་མཉམ་བཞག་ཏུ་འཕོ་བ་ཡིན་ཏེ། དེ་འདྲའི་བྱང་སེམས་
མཐོང་ལམ་རྗེས་ཐོབ་པ་དེས། བདེན་འཛིན་ལྷན་སྐྱེས་ཆེན་པོའི་ཆེན་པོ་
སྤོང་བའི་ཕྱིར་དུ་སྟོང་པ་ཉིད་ལ་མཉམ་པར་བཞག་པ་ན་ཐེག་ཆེན་གྱི་
བསྒོམ་ལམ་དུ་འཕོས་པ་ཡིན་ཏེ། རྣམ་བཤད་སྙིང་པོ་རྒྱན་ལས། སྔར་
བཤད་པའི་སྐད་ཅིག་དེ་རྣམས་ནི་མཉམ་བཞག་གི་དབང་དུ་(༡༧བ)
བྱས་པ་ཡིན་གྱི་ཤེས་སྒྲིབ་ལྷན་སྐྱེས་ཀྱི་ས་བོན་དངོས་སུ་གཞོམ་པའི་
ཆེད་དུ་སྟོང་པ་ཉིད་ལ་མངོན་སུམ་དུ་མཉམ་པར་མི་འཇོག་པ་དེ་སྲིད་
ཚུན་ཆད་མཐོང་ལམ་གྱིས་བསྡུས་པར་ཤེས་པར་བྱའོ། །ཞེས་པའི་ལུང་
གི་ཤུགས་བསྟན་གྲུབ་པའི་ཕྱིར། ཡང་དེ་འདྲའི་ས་དང་པོ་ནས་དེ་ས་
གཉིས་པར་འཕོ་བའི་ཚེ་ན། རྗེས་ཐོབ་ནས་རྗེས་ཐོབ་ཏུ་འཕོ་བ་ཡིན་ཏེ།
ས་གཉིས་པའི་རྣམ་གྲོལ་ལམ་མེད་པའི་ཕྱིར་ཏེ།།བདེན་འཛིན་ཀུན་
བཏགས་དངོས་སུ་སྤངས་པའི་ས་གཉིས་པའི་རྣམ་གྲོལ་ལམ་ཡང་མེད།
བདེན་འཛིན་ལྷན་སྐྱེས་ཆེན་པོའི་ཆེན་པོ་སྤངས་པའི་ས་གཉིས་པའི་རྣམ་
གྲོལ་ལམ་ཡང་མེད་པའི་ཕྱིར། གཞན་ཡང་། གསལ་བ་དེ་ཡིན་ཏེ། དེ་
འདྲའི་ས་དང་པོ་བ་དེས། ས་གཉིས་པ་བའི་རྒྱུད་ཀྱིས་བསྡུས་པའི་ཡོན་
ཏན་སྟོང་ཕྲག་བཅུ་གཉིས་པོ་གང་རུང་གཅིག་ཐོབ་པའི་ཚེ་ས་གཉིས་
པར་འཕོས་པ་ཡིན་པའི་ཕྱིར་རོ། །དེ་འདྲའི་ས་གཉིས་པ་ནས། ས་
73

གསུམ་པར་འཕོ་བ་ནས་བཟུང་སྟེ། དེ་འདྲའི་ས་དགུ་པ་ནས། ས་བཅུ་
པར་འཕོས་པ་རྣམས་ནི། མཉམ་བཞག་ནས་མཉམ་བཞག་ཏུ་འཕོ་བ་
ཡིན་ཏེ། དེ་འདྲའི་ས་གཉིས་པ་ནས། ས་གོང་མ་གོང་མར་འཕོ་བའི་ཚེ།
བར་ཆད་མེད་ལམ་ནས་རྣམ་གྲོལ་ལམ་དུ་འཕོ་བ་ཡིན་ཏེ། དེ་འདྲའི་ས་
གཉིས་པ་ནས་བཟུང་སྟེ། ས་བཅུ་པའི་བར་གྱི་ས་དེ་དང་དེའི་བར་ཆད་
མེད་ལམ་པ་དེ་དང་དེའི་ཐ་མའི་ཡེ་ཤེས་ཡིན་པ་གང་ཞིག དེ་འདྲའི་ས་
གསུམ་པ་ནས་བཟུང་སྟེ། ས་བཅུ་པའི་བར་གྱི་རྣམ་གྲོལ་ལམ་རྣམས།
ས་དེ་དང་དེའི་ཐོག་མའི་ཡེ་ཤེས་ཡིན་པའི་ཕྱིར། རྟགས་དང་པོ་གྲུབ་སྟེ།
དེ་འདྲའི་ས་བཅུ་པའི་བར་ཆད་མེད་ལམ་དེ་ས་བཅུ་པའི་ཐ་མའི་ཡེ་ཤེས་
ཡིན་ཏེ། རྒྱུན་མཐའི་བར་ཆད་མེད་ལམ་དེ་དེ་ཡིན་པའི་ཕྱིར། རྟགས་
གཉིས་པ་གྲུབ་སྟེ། དེ་འདྲའི་ས་གོང་མ་གོང་མའི་རྣམ་གྲོལ་ལམ་ཐོབ་པ་
དང༌། ས་འོག་མ་འོག་མའི་སྤང་བྱ་སྤངས་པ་དུས་མཉམ་པའི་ཕྱིར་ཏེ།
དེ་འདྲའི་སེམས་དཔའ་རྣམས་ཀྱི་རང་རྒྱུད་ཀྱི་ས་འོག་མ་འོག་མའི་སྤང་
བྱ་སྤངས་པའི་བྱེད་ལས་རྫོགས་པ་དང༌། ས་གོང་མ་གོང་མར་འཕོ་བ་
ཡིན་པའི་ཕྱིར། དེར་མ་ཟད་ས་འོག་མ་འོག་མའི་ཡོངས་སྦྱོང་གི་ཆོས་
རྫོགས་པ་དང༌། ས་གོང༌མ༌གོང༌མར་འཕོས་པ་དུས་མཉམ་པ་ཡིན་ཏེ།
བརྒྱད་སྟོང་འགྲེལ་ཆེན་ལས། ཇི་སྲིད་ས་གང་གིས་ཡོངས་སུ་སྦྱོང་བ་མ་
74

རྫོགས་པ་དེ་སྲིད་དུ་ས་དེ་ཡིན་ལ། རྫོགས་ནས་གཞན་ཡིན་ནོ། །ཞེས་
གསུངས་པའི་ཕྱིར། ཁོ་ན་རེ། འོ་ན་དེ་འདྲའི་ས་དང་པོའི་བར་ཆད་མེད་
ལམ་དེ་ས་དང་པོའི་ཐོག་མར་སྐྱེ་བའི་རྒྱུ་མཚན་གང་ཡིན་ཞེ་ན། དེའི་རྒྱུ་
མཚན་ཡོད་དེ།།བདེན་འཛིན་ཀུན་བཏགས་ཀྱི་དངོས་གཉེན་དུ་གྱུར་
པའི་ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་ཟིན་བྱེད་ཀྱི་གྲོགས་
བསོད་ནམས་ཀྱི་ཚོགས་ཐེག་ཆེན་གྱི་སྦྱོར་ལམ་མན་ཆད་དུ་རྫོགས་པར་
བསགས་ཟིན་པའི་ཕྱིར་རོ། །དེས་ན་བདེན་འཛིན་ལྷན་སྐྱེས་ཆེན་པོ་
སྐོར་གསུམ་དང༌། བདེན་འཛིན་ལྷན་སྐྱེས་འབྲིང་གི་ཆེ་འབྲིང་གཉིས་ཏེ་
ལྔ་པོ་འདི། དང་པོ་ཉིད་ནས་ཐེག་ཆེན་དུ་རིགས་ངེས་པའི་ས་གཉིས་
པའི་བར་ཆད་མེད་ལམ་ནས་བཟུང་སྟེ། དེ་འདྲའི་ས་དྲུག་པའི་བར་ཆད་
མེད་ལམ་གྱི་བར་སྤང་གཉེན་དུ་སྦྱོར། བདེན་འཛིན་ལྷན་སྐྱེས་འབྲིང་
གི་ཆུང་ངུ་དང༌། དེ་ཆུང་ངུ་སྐོར་གསུམ་སྟེ་བཞི་པོ་དེ་ནི། དེ་འདྲའི་ས་
བདུན་པའི་བར་ཆད་མེད་ལམ་དང་སྤང་གཉེན་དུ་སྦྱོར་བ་ཡིན་ཏེ། དེ་
(༡༨ན) འདྲའི་ས་བདུན་པའི་བར་ཆད་མེད་ལམ་དེས། དེ་དངོས་སུ་
སྤོང་བ་ཡིན་པའི་ཕྱིར་ཏེ། དེ་འདྲའི་ས་བདུན་པ་བ་དེས། བདེན་འཛིན་
སྤངས་པ་དང༌། ས་བརྒྱད་པ་ཐོབ་པ་དུས་མཉམ་པའི་ཕྱིར་ཏེ། རྩ་བར།
ས་བརྒྱད་པ་ལ། དྲི་མ་དེ་དག་རྩ་བཅས་ཉེ་བར་ཞི་འགྱུར་ཞིང་། །ཞེས་
75

པ་དང༌། དེའི་རང་འགྲེལ་ལས། ཉོན་མོངས་པ་སྔར་བྱུང་བ་འཁོར་
བའི་རྒྱུར་གྱུར་པ་ཁམས་གསུམ་ན་སྤྱོད་པ་གང་ཡིན་པ་དེ་དག་ཐམས་
ཅད་ཀྱང་རྩ་བ་དང་བཅས་པ་ཞི་བ་ཁོ་ནར་འགྱུར་ལ། དེ་སྤངས་པའི་
ཁམས་གསུམ་གྱི་བླ་མ་ཉིད་དུ་གྱུར་དུ་ཟིན་ཀྱང་། ཞེས་གསུངས་པའི་
ཕྱིར། དེ་ལ་ཁོ་ན་རེ། བདེན་འཛིན་ཆུང་ངུ་སྐོར་གསུམ་པོ་དེ་དེ་འདྲའི་
ས་བདུན་པའི་བར་ཆད་མེད་ལམ་གྱི་ངོ་སྐལ་གྱི་སྤང་བྱ་མ་ཡིན་པར་
ཐལ། རྣམ་བཤད་ལས། བསྒོམ་སྤ ངས་ཀྱི་ཉོན་མོངས་ལྷན་སྐྱེས་ཆེ་
འབྲིང་དྲུག་ས་གཉིས་པ་ནས་བདུན་པའི་བར་གྱི་སྤོང་བའི་ས་འདིའི་
སྤང་བྱ་ལ་དགོངས་སོ། །ཞེས་གསུངས་པའི་ཕྱིར། ཟེར་ན། མ་ཁྱབ་སྟེ།
ལུང་དེས་ནི་བདེན་འཛིན་ལྷན་སྐྱེས་ཆེ་འབྲིང་དྲུག དང་པོ་ཉིད་ནས་
ཐེག་ཆེན་དུ་རིགས་ངེས་པའི་ས་གཉིས་པ་ནས་བདུན་པའི་བར་གྱི་བར་
ཆད་མེད་ལམ་ཀྱི་དངོས་སུ་སྤོང་བར་བསྟན་པའི་ཤུགས་ལ་དེ་ཆུང་ངུ་
སྐོར་གསུམ་སྤོང་བར་བསྟན་པའི་ཕྱིར་ཏེ། ལུང་དེས་བདེན་འཛིན་ལྷན་
སྐྱེས་ཆེ་འབྲིང་དྲུག དེ་འདྲའི་བར་ཆད་མེད་ལམ་དེ་དག་གི་དངོས་སུ་
སྤོང་བར་བསྟན་པ་གང་ཞིག ལུང་དེའི་ཤུགས་བསྟན་གྲུབ་པའི་ཕྱིར།
དམན་ལམ་སྔོན་དུ་སོང་མ་སོང་གང་ཡིན་ཀྱང་འདྲ་བས། ས་བརྒྱད་
པའི་བར་ཆད་མེད་ལམ། དགུ་པའི་བར་ཆད་མེད་ལམ། བཅུ་པའི་བར་
76

ཆད་མེད་ལམ་གསུམ་པོ་འདི་དང༌། བདེན་འཛིན་གྱི་བག་ཆགས་སུ་
གྱུར་པའི་ཤེས་སྒྲིབ་རགས་པ་དང༌། ཅུང་ཟད་ཕྲ་བ།།ཤིན་ཏུ་ཕྲ་བ་
གསུམ་དང་རིམ་པ་བཞིན་དུ་སྤངས་གཉེན་དུ་སྦྱོར་བ་ཡིན་ཏེ། རྣམ་
བཤད་ལས། ཉོན་མོངས་ཐམས་ཅད་མ་ཟད་བར་དུ་ཤེས་སྒྲིབ་མི་སྤོང་
བའི་ཕྱིར། ཤེས་སྒྲིབ་ནི་དག་པ་ས་གསུམ་གྱི་སྐབས་སུ་སྤོང་ངོ༌། །ཞེས་
གསུངས་པའི་ཕྱིར།།དམན་ལམ་སྔོན་སོང་གི་དབང་དུ་བྱས་ན། ཐེག་
དམན་དགྲ་བཅོམ་གྱི་རྟོགས་པ་སྔོན་དུ་སོང་བའི་ཐེག་ཆེན་གྱི་ཚོགས་
ལམ་ནས། ཐེག་ཆེན་གྱི་སྦྱོར་ལམ་དུ་འཕོ་བའི་ཚེ། རྗེས་ཐོབ་ནས་རྗེས་
ཐོབ་ཏུ་འཕོ་བ་ཡིན་ཏེ།།དེ་འདྲའི་བྱང་སེམས་ཚོགས་ལམ་པ་དེས།
ཐེག་ཆེན་གྱི་སྦྱོར་ལམ་རྗེས་ཐོབ་ཀྱི་བསྡུས་པའི་ཡོན་ཏན་ནམ་ཐོབ་པ་
ན། ཐེག་ཆེན་གྱི་སྦྱོར་ལམ་དུ་འཕོས་པ་ཡིན་ནོ། །དེ་འདྲའི་བྱང་སེམས་
སྦྱོར་ལམ་པ་དེས། ཐེག་ཆེན་གྱི་སྦྱོར་ལམ་ནས་ཐེག་ཆེན་གྱི་མཐོང་ལམ་
དུ་འཕོ་བ་ནས་བཟུང་སྟེ་ས་དྲུག་པ་ནས་བདུན་པར་འཕོ་བའི་བར་ནི།
རྗེས་ཐོབ་ནས་རྗེས་ཐོབ་ཏུ་འཕོ་བ་ཡིན་ཏེ། དེས་སྦྱིན་པའི་ཕར་ཕྱིན་གྱི་
ཉམས་ལེན་ལྷག་པ་སོགས་ས་དང་པོའི་རྗེས་ཐོབ་ཀྱིས་བསྡུས་པའི་ཡོན་
ཏན་ནམ་ཐོབ་པ་ན། ཐེག་ཆེན་གྱི་མཐོང་ལམ་དུ་འཕོས་པ་ཡིན་པའི་
ཕྱིར་ཏེ། དེས་ཚུལ་ཁྲིམས་ཀྱི་ཕར་ཕྱིན་གྱི་ཉམས་ལེན་ལྷག་པ་སོགས་
77

; ས་གཉིས་པའི་རྗེས་ཐོབ་ཀྱིས་བསྡུས་པའི་ཡོན་ཏན་ནམ་ཐོབ་པ་ན། ས་
གཉིས་པར་འཕོས་པ་ནས་བཟུང་སྟེ།།དེ་འདྲའི་ས་དྲུག་པ་བ་དེས།
ཐབས་མཁས་ཀྱི་ཕར་ཕྱིན་གྱི་ཉམས་ལེན་ལྷག་པ་སོགས་ས་བདུན་པའི་
རྗེས་ཐོབ་ཀྱིས་བསྡུས་པའི་ཡོན་ཏན་ནམ་ཐོབ་པ་ན་ས་བདུན་
(༡༨བ) པར་འཕོས་པ་ཡིན་ནོ། །དེས་སྨོན་ལམ་གྱི་ཕར་ཕྱིན་ཉམས་
ལེན་ལྷག་པ་སོགས་ས་བརྒྱད་པའི་རྗེས་ཐོབ་ཀྱིས་བསྡུས་པའི་ཡོན་ཏན་
ནམ་ཐོབ་པ་ན།།ས་བརྒྱད་པར་འཕོས་པ་ཡིན་ཅིང་། དེ་འདྲའི་ས་
བརྒྱད་པ་ནས། དགུ་པ་དང༌། དགུ་པ་ནས་བཅུ་པ་རྣམས་སུ་འཕོ་ཚུལ་
སྔར་གོང་དུ་བཤད་པ་བཞིན་ནོ། །ཡང་མཐོང་སྤང་བདེན་འཛིན་ཙམ་
སྤངས་པའི་ཐེག་དམན་གྱི་རྟོགས་པ་སྔོན་དུ་སོང་བའི་ཐེག་ཆེན་གྱི་
ཚོགས་ལམ་ནས།།དེའི་མཐོང་ལམ་གྱི་བར་གྱི་འཕོ་ཚུལ་ནི། ཐེག་
དམན་དགྲ་བཅོམ་གྱི་རྟོགས་པ་སྔོན་དུ་སོང་བ་དེའི་འཕོ་ཚུལ་དང་འདྲ།
དེས་ས་དང་པོ་ནས་ས་བཅུ་པའི་བར་གྱི་འཕོ་ཚུལ་ནི། དང་པོ་ཉིད་ནས་
ཐེག་ཆེན་དུ་རིགས་ངེས་པའི་སེམས་པའི་འཕོ་ཚུལ་དང་འདྲ། བདེན་
འཛིན་ཆེན་པོ་སྐོ ཪ་གསུམ་ཙམ་སྤངས་པའི་ཐེག་དམན་གྱི་རྟོགས་པ་
སྔོན་དུ་སོང་བའི་ཐེག་ཆེན་གྱི་ཚོགས་ལམ་ནས། ཐེག་ཆེན་གྱི་སྦྱོར་ལམ་
དུ་འཕོ་བ་ནས་བཟུང་སྟེ། ས་བཞི་པ་ནས་ལྔ་པའི་འཕོ་ཚུལ་ནི། བདེན་
78

འཛིན་སྤངས་པའི་བྱང་སེམས་ཀྱི་འཕོ་ཚུལ་དང་འདྲ་ཞིང༌། ས་བརྒྱད་པ་
ཡན་ཆད་ཀྱི་བྱང་སེམས་རྣམས་ཀྱིས་སྔར་བཤད་པ་ལྟར་ཐམས་ཅད་
འཕོ་ཚུལ་གཅིག་པ་ཡིན་ནོ། །ས་བཅུ་པོ་འདི་ལ་བསྒོམ་ལམ་དགུར་
འབྱེད་ཚུལ་དེ་ཇི་ལྟར་ཡིན་ཞེ་ན། དེ་ཡོད་དེ། ས་དང་པོ་དང་གཉིས་
པའི་ཡོན་ཏན་རྣམས་བསྒོམ་ལམ་ཆུང་ངུར་འཇོག་ཅིང༌། གཞན་རྣམས་
རིམ་པ་བཞིན་དུ། ས་གསུམ་པ་རྣམས་ཆུང་ངུའི་འབྲིང་དུ་འཇོག་པ་
ནས། ས་བཅུ་པ་རྣམས་ཆེན་པོའི་ཆེན་པོ ཪ་འཇོག།ཐེག་དམན་དགྲ་
བཅོམ་གྱི་རྟོགས་པ་སྔོན་དུ་སོང་བའི་བྱང་སེམས་རྣམས་ཀྱི་སའི་འཕོ་
ཚུལ་དེ་ལྟར་ཡིན་ཀྱང༌། དེ་རྣམས་ཀྱི་སྟོང་ཉིད་རིགས་པའི་རྣམ་གྲངས་
མཐའ་ཡས་པའི་སྒོ་ནས་གཏན་ལ་ཕབ་སྟེ་བསྒོམ་དགོས་ཏེ། ཤེས་སྒྲིབ་
སྤོང་བ་ལ་སྟོང་ཉིད་རིགས་པའི་རྣམ་གྲངས་མཐའ་ཡས་པའི་སྒོ་ནས་
གཏན་ལ་ཕབ་ནས་སྟོང་ཉིད་རྟོགས་པའི་ཤེས་རབ་ནུས་པ་མཐུ་ཅན་དུ་
བྱེད་དགོས་པའི་ཕྱིར། ཡང་རིགས་ངེས་ཉན་ཐོས་ཀྱི་ཚོགས་ལམ་ནས་
དེའི་སྦྱོར་ལམ་དུ་འཕོ་བའི་ཚེ། མཉམ་བཞག་ནས་མཉམ་བཞག་ཏུ་
འཕོ་བ་ཡིན་པར་མ་ཟད། དེའི་སྦྱོར་ལམ་ནས་མཐོང་ལམ་དུ་འཕོ་བའི་
ཚེ་ན་ཡང་མཉམ་བཞག་ནས་མཉམ་བཞག་ཏུ་འཕོ་བ་ཡིན་ཅིང་། དེའི་
བསྒོམ་ལམ་ཆུང་ངུའི་ཆུང་ངུ་ནས། དེའི་ཆུང་ངུའི་འབྲིང་དུ་འཕོ་བ་ནས་
79

བཟུང་སྟེ། དེའི་བསྒོམ་ལམ་ཆེན་པོའི་ཆེན་པོ་ནས། དེའི་མི་སློབ་པའི་
ལམ་དུ་འཕོ་བ་ན། མཉམ་བཞག་ནས་མཉམ་བཞག་ཏུ་འཕོ་བ་ཁོ་ན་
ཡིན་ཏེ། དེའི་བསྒོམ་ལམ་དགུ་པོ་དེའི་སྔ་མ་སྔ་མ་ནས་ཕྱི་མ་ཕྱི་མར་
འཕོ་བའི་ཚེ་ན། བར་ཆད་མེད་ལམ་ནས་རྣམ་གྲོལ་དུ་འཕོ་བ་ཁོ་ན་ཡིན་
པའི་ཕྱིར་ཏེ༌། དེའི་བསྒོམ་ལམ་ཆུང་ངུའི་ཆུང་ངུའི་བར་ཆད་མེད་ལམ་
དེ། དེའི་བསྒོམ་ལམ་ཆུང་ངུའི་ཆུང་ངུའི་ཐ་མའི་ཡེ་ཤེས་ཡིན་པ་ནས་
བཟུང་སྟེ། དེའི་བསྒོམ་ལམ་ཆེན་པོའི་ཆེན་པོའི་བར་ཆད་མེད་ལམ་དེ།
དེའི་བསྒོམ་ལམ་ཆེན་པོའི་ཆེན་པོའི་ཐ་མའི་ཡེ་ཤེས་ཡིན་པའི་ཕྱིར།
དེས་དང་པོ་ཉིད་ནས་(༡༩ན) རང་རྒྱལ་དུ་རིགས་ངེས་པའི་ལམ་གྱི་
འཕོ་ཚུལ་ཡང་རིགས་འགྲེའོ། །ཉན་ཐོས་དགྲ་བཅོམ་གྱི་རྟོགས་པ་སྔོན་
དུ་སོང་བའི་རང་རྒྱལ་གྱི་ཚོགས་ལམ་ནས། དེའི་སྦྱོར་ལམ་དུ་འཕོ་བ་
དང༌། ཡང་དེ་ནས་དེའི་མཐོང་ལམ་དུ་འཕོ་བ་ན་རྗེས་ཐོབ་ནས་རྗེས་
ཐོབ་ཏུ་འཕོ་བ་ཡིན་ཏེ། དེ་འདྲའི་རང་རྒྱལ་ཚོགས་ལམ་པ་དེས་རང་
རྒྱལ་གྱི་སྦྱོར་ལམ་རྗེས་ཐོབ་ཀྱིས་བསྡུས་པའི་ཡོན་ཏན་ནམ་ཐོབ་པ་
ནས། རང་རྒྱལ་གྱི་སྦྱོར་ལམ་དུ་འཕོས་པ་ཡིན་ཅིང༌། དེས་ཕྱི་མ་ལ་
ཡང་རིགས་འགྲེ་བའི་ཕྱིར། ཡང་དེ་འདྲའི་རང་རྒྱལ་གྱི་བསྒོམ་ལམ་
ཆུང་ངུའི་ཆུང་ངུ་ནས། ཆུང་ངུའི་འབྲིང་དུ་འཕོ་བ་ནས་བཟུང་སྟེ། དེའི་
80

བསྒོམ་ལམ་ཆེན་པོའི་ཆེན་པོ་ནས། དེའི་མི་སློབ་ལམ་དུ་འཕོ་བའི་ཚེ་
ན། རྗེས་ཐོབ་ནས་རྗེས་ཐོབ་ཏུ་འཕོ་བ་ཡིན་ཏེ། དེ་འདྲའི་རང་རྒྱལ་གྱི་
བསྒོམ་ལམ་དེ་ལ་སྐད་ཅིག་སྔ་ཕྱིའི་རིམ་པ་དགུར་འབྱེད་པ་ཡིན་པའི་
ཕྱིར་རོ། །
༈རྩ་བའི་གཉིས་པ་ཟག་བཅས་དང་ཟག་མེད་ཀྱི་ཁྱད་པར་བཤད་
པ་ལ། ཟག་བཅས་བཤད་པ། ཟག་མེད་བཤད་པ་གཉིས་ལས། དང་
བོ་ནི། ཟག་བཅས་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། ཕུང་པོའི་
ཟག་བཅས། ལས་ཀྱི་ཟག་བཅས། ཟག་བཅས་ཀྱི་དགེ་བ། ཟག་
བཅས་ཀྱི་ལམ། ཉོན་མོངས་པའི་ཟག་བཅས། ཟག་བཅས་ཀྱི་ཤེས་པ་
ནང་དྲུག་ཡོད་དོ། །ལས་ཀྱི་འཕངས་འབྲས་སུ་གྱུར་པའི་རྣམ་སྨིན་གྱི་
ཕུང་པོ་དེ། ཕུང་པོའི་ཟག་བཅས། ཟག་བཅས་ཀྱི་ཕུང་པོ། ཕུང་པོའི་
ཟག་པ་གསུམ་ཀ་ཡིན། འཕེན་བྱེད་ཀྱི་ལས་དང༌། འགྲུབ་བྱེད་ཀྱི་ལས་
ལ་སོགས་པའི་ལས་ཀྱི་ཀུན་འབྱུང་བདེན་པ་རྣམས་ནི། ཟག་བཅས་ཀྱི་
ལས་དང༌། ལས་ཀྱི་ཟག་པ་དང༌། ལས་ཀྱི་ཟག་བཅས་གསུམ་ཀ་ཡིན།
ཡང་སྲིད་འཕེན་བྱེད་ཀྱི་དགེ་བ་རྣམས་ཟག་བཅས་ཀྱི་དགེ་བ་ཡིན།
སྙོམས་འཇུག་དག་པ་བ་རྣམས་ནི་ཟག་བཅས་ཀྱི་ལམ་ཡིན་ཏེ། དེ་
རྣམས་བདེ་འགྲོ་འཕེན་བྱེད་ཀྱི་སྙོམས་འཇུག་ཡིན་པའི་ཕྱིར།།ཉོན་
81

མོངས་པའི་ཟག་བཅས། ཉོན་མོངས་པའི་ཟག་པ། ཟག་བཅས་གསུམ་
དོན་གཅིག་སྟེ། དགྲ་བཅོམ་ཡིན་ན། དེ་རྣམས་སྤངས་པའི་ཁྱབ་པའི་
ཕྱིར། དེས་ན་ཉོན་མོངས་ཡིན་ན་ཉོན་མོངས་པའི་ཟག་བཅས་ཡིན་པས་
ཁྱབ་ཀྱང༌། ཉོན་མོངས་པའི་ཟག་བཅས་ཡིན་ན། ཉོན་མོངས་ཡིན་པས་
མ་ཁྱབ་སྟེ། ཉོན་མོངས་པའི་ས་བོན་རྣམས་ཉོན་མོངས་ཀྱི་ཟག་བཅས་
ཡིན་པའི་ཕྱིར་རོ། །དེས་ན་བདེན་འཛིན་གྱི་བག་ཆགས་ཀྱིས་བསླད་
པའི་རིག་པ་དེ།། ཟག་བཅས་ཀྱི་ཤེས་པའི་མཚན་ཉིད་ཡིན།།སེམས་
ཅན་གྱི་རྒྱུད་ཀྱི་ཀུན་རྫོབ་པའི་རྣམ་པ་ཅན་གྱི་ཤེས་པ་ཡིན་ན། ཟག་
བཅས་ཀྱི་ཤེས་པ་ཡིན་དགོས་ཏེ། དེ་ཡིན་ན། བདེན་སྣང་ཅན་གྱི་ཤེས་
པ་ཡིན་དགོས་པའི་ཕྱིར་ཏེ། དང་པོ་ཉིད་ནས་ཐེག་ཆེན་དུ་རིགས་ངེས་
པའི་ས་བདུན་པའི་རྗེས་ཐོབ་ཀྱི་བར་དུ་ནི། བདེན་འཛིན་གྱིས་བསླད་
པའི་བདེན་སྣང་ཅན་གྱི་ཤེས་པ་ཡོད་ལ། ས་བརྒྱད་པ་ཐོབ་པའི་སེམས་
དཔའ་རྗེས་ཐོབ་པ་རྣམས་དང༌། ཉན་རང་དགྲ་བཅོམ་པ་གཉིས་ཀྱི་རྒྱུད་
ལ་བདེན་འཛིན་གྱི་མ་རིག་པས་བསླད་པའི་བདེན་སྣང་ཅན་གྱི་ཤེས་པ་
མེད་ཀྱང༌། བདེན་འཛིན་གྱི་བག་ཆགས་ཀྱིས་བསླད་པའི་དབང་གི་
བདེན་སྣང་ཅན་གྱི་ཤེས་པ་ཡོད་པའི་ཕྱིར་ཏེ། རྣམ་བཤད་ལས། ས་
བདུན་པའི་བར་དུ་ནི་མ་རིག་པས་བསླད་པ་ཡོད་དོ།།།ས་བརྒྱད་
82

(༡༩བ) པ་ནས་དང༌། དགྲ་བཅོམ་པ་གཉིས་ལ་ནི། སློད་བྱེད་མ་
རིག་པ་ཟད་པས། དེས་བསླད་པ་མེད་ཀྱི་མ་རིག་པའི་བག་ཆགས་ཀྱིས་
བསླད་པ་ནི་ཡོད་དོ། །ཞེས་གསུངས་པའི་ཕྱིར། དེས་ན་ཟག་བཅས་ཀྱི་
ཤེས་པ། བདེན་སྣང་ཅན་གྱི་ཤེས་པ། འཁྲུལ་ཤེས་གསུམ་པོ་དོན་
གཅིག་གོ །
༈ གཉིས༌པ༌ནི༌བདེན་འཛིན་གྱི་བག་ཆགས་ཀྱིས་བསླད་པ་དང་
བྲལ་བའི་རིག་པ་དེ། ཟག་མེད་ཀྱི་ཤེས་པའི་མཚན་ཉིད་ཡིན། ཟག་
མེད་ཀྱི་ཤེས་པ། །བདེན་སྣང་དང་བྲལ་བའི་ཤེས་པ། སྟོང་ཉིད་ལ་
མངོན་སུམ་དུ་མཉམ་པར་བཞག་པའི་མཉམ་བཞག་ཡེ་ཤེས་རྣམས་
དོན་གཅིག་པ་ཡིན་ཏེ། ཚིག་གསལ་ལས། མ་རིག་པའི་རབ་རིབ་དང་
བྲལ་བ་དག་གིས་ཡེ་ཤེས་ཟག་པ་མེད་པའི་ཡུལ་གྱི་རིགས་ཅན་ལ་
བལྟོས་ནས་ནི་མིན་ནོ། །ཞེས་པ་དང༌། རྣམ་བཤད་ལས་ཀྱང༌། དེ་ཡང་
སངས་རྒྱས་ཀྱི་ས་མ་ཐོབ་ཚུན་ཆད་དུ་མ་རིག་པའི་བག་ཆགས་ཀྱིས་མ་
བསླད་པའི་ཤེས་པ་ནི། འཕགས་པ་རྣམས་ཀྱི་མཉམ་བཞག་མི་རྟོག་
པའི་ཡེ་ཤེས་མིན་པ་མེད་ལ། དེ་ཡང་རེས་འཇོག་པ་སྟེ། མཉམ་བཞག་
ལས་ལངས་པ་ན་བག་ཆགས་ཀྱིས་བསླད་པ་ཅན་དུ་སྐྱེའོ།།།ཞེས་
གསུངས་པའི་ཕྱིར། དེས་ན་སྔར་བཤད་པའི་ཟག་བཅས་ཀྱི་ཤེས་པའི་
83

མཚན་ཉིད་དང༌། ཟག་མེད་ཀྱི་ཤེས་པའི་མཚན་ཉིད་དེ་གཉིས་འཐད་
པ་ཡིན་ཏེ། མཛོད་ནས་བཤད་པ་ལྟར། དམིགས་པ་དང་མཚུངས་ལྡན་
གང་རུང་གི་སྒོ་ནས་ཟག་པ་རྒྱས་སུ་རུང་བ་ཟག་བཅས་ཀྱི་ངོ་བོ་དང༌།
དེ་ལྟར་མི་རུང་བ་ཟག་མེད་ཀྱི་ངོ་བོར་ཁས་ལེན་པ་ནི། ཐལ་འགྱུར་ཐུན་
མོངས་མ་ཡིན་པའི་ལུགས་ཀྱི་ཟག་བཅས་དང༌། ཟག་མེད་ཀྱི་ཁྱད་པར་
མ་ཤེས་པའི་སྐྱོན་ཡིན་པའི་ཕྱིར་ཏེ། རྣམ་བཤད་ལས། ཁ་ཅིག མཛོད་
ནས་བཤད་པ་ལྟར་གྱི་ཟག་པ་རྒྱས་སུ་མི་རུང་བ་ལ་ཟག་མེད་དུ་འཆད་
པ་ནི། ལུགས་འདིའི་ཟག་མེད་དུ་འཇོག་པའི་དོན་ཐུན་མོངས་མ་ཡིན་
པ་མ་རྟོགས་པར་སྣང་བས། རང་གི་ལུགས་ཀྱི་བདེན་འཛིན་གྱི་མ་རིག་
པ་དང༌། དེའི་བག་ཆགས་གང་རུང་གི་བསླད་པ་ནི་ཟག་བཅས་དང༌།
བསླད་པ་དེ་དང་བྲལ་བའི་ཡེ་ཤེས་ནི་ཟག་པ་མེད་པ་ཡིན་ནོ། །རྩ་བའི་
གསུམ་པའི་ངག་དོན་ནི་རྟོགས་སླའོ། །
༈ འདི༌ནི༌འཕགས༌པ༌བརྒྱད༌པ༌ཇི་ལྟར་དེ་ལྟར་ཉེ་བར་བསྟན།
ཞེས་པ་ལ་གསུམ་ལས། དང་པོ་གཞན་དུ་བཤད་ཟིན། གཉིས་པ་ལ།
རྒྱུན་ཞུགས་ཞུགས་གནས་བཤད་པ། ཕྱིར་འོང་ཞུགས་གནས་བཤད་
པ། ཕྱིར་མི་འོང་ཞུགས་གནས་བཤད་པ། དགྲ་བཅོམ་ཞུགས་གནས་
བཤད་པ་བཞི། དང་པོ་ལ་རྒྱུན་ཞུགས་པ་བཤད་པ་དང༌། རྒྱུན་ཞུགས་
84

འབྲས་གནས་བཤད་པ་གཉིས། དང་པོ་ནི། ཁ་ཅིག འདི་ནི་འཕགས་
པ་བརྒྱད་པ་ཇི་ལྟར་དེ་ལྟར་ཉེ་བར་བསྟན། ཞེས་པས་རྒྱུན་ཞུགས་
ཞུགས་པ་འཕགས་པར་བསྟན་པ་དེ་མི་འཐད་པར་ཐལ། མངོན་པ་ཀུན་
བཏུས་ལས། རྒྱུན་དུ་ཞུགས་པའི་འབྲས་བུ་ལ་འཇུག་པ་གང་ཞེ་ན།
གང་ངེས་པར་འབྱེད་པའི་ཆ་དང་མཐུན་པར་སྟན་གཅིག་པ་ནས་བཟུང་
མཐོང་བའི་ལམ་གྱི་སེམས་ཀྱི་སྐད་ཅིག་མ་དང་པོ་བཅོ་ལྔ་ལ་
གནས་པའི་གང་ཟག་གོ །ཞེས་ཉན་ཐོས་ཀྱི་སྦྱོར་ལམ་སྟན་གཅིག་པ་ལ་
གནས་པའི་རྒྱུན་ཞུགས་(༢༠ན) ཞུགས་པ་ཡོད་པར་བཤད་པའི་ཕྱིར་
ཞེ་ན། མ་ཁྱབ་སྟེ། རྒྱུན་ཞུགས་ཞུགས་པ་ཡིན་ན། འཕགས་པ་ཡིན་
པས་ཁྱབ་པར་མཛོད་ལས་བཤད་པ་དང༌། མངོན་པ་ཀུན་བཏུས་ལས་
སྔར་ལྟར་བཤད་པའི་བཤད་ཚུལ་མི་མཐུན་པ་གཉིས་ཡོད་པ་ལས།
སློབ་དཔོན་ཟླ་བ་གྲགས་པ་འདི་མཛོད་ལྟར་དེ་ལ་འཕགས་པས་ཁྱབ་པ་
བཞེད་པ་ཡིན་གྱི་དེ་དང་ཉན་ཐོས་སྦྱོར་ལམ་པའི་གཞི་མཐུན་མི་བཞེད་
པའི་ཕྱིར་ཏེ། རང་འགྲེལ་ལས། ཡང་ཇི་ལྟར་ཉན་ཐོས་ངེས་པར་འབྱེད་
པའི་ཆ་དང་མཐུན་པའི་གནས་སྐབས་སྐྱེས་པ་ནི། འབྲས་བུ་དང་པོ་ལ་
ཞུགས་པའི་གནས་སྐབས་ཡིན་པའི་ཕྱིར་མི་འདོད་པ་དེ་བཞིན་དུ།
འབྱུང་བར་འགྱུར་བའི་བྱང་ཆུབ་སེམས་དཔའ་ཡང་ཡིན་ཏེ། ཞེས་པ་
85

དང་། རྣམ་བཤད་ལས། ཉན་ཐོས་ཀྱི་སྦྱོར་ལམ་སྟན་ཅིག་པ་ནས་
བཟུང་སྟེ། འབྲས་བུ་དང་པོ་མ་ཐོབ་པའི་བར་རྣམས་རྒྱུན་ཞུགས་ཞུགས་
པར་མངོན་པ་ཀུན་བཏུས་ལས་བཤད་པས། དཔེ་མ་གྲུབ་སྙམ་ནས།
རྒྱུན་ཞུགས་ཞེས་པ་འཕགས་ལམ་ཐོབ་པ་ཉིད་ལ་འཇོག་པར་མངོན་པ་
མཛོད་ལས་བཤད་ལ།·ཀུན་བཏུས་ལས་སྔ་མ་ལྟར་ཡང་བཤད་པས།
ལུགས་མི་མཐུན་པ་གཉིས་བྱུང་བ་ལ་སློབ་དཔོན་འདི་མངོན་པ་མཛོད་
ལྟར་བཞེད་དོ། །ཞེས་གསུངས་པའི་ཕྱིར། དེས་ན། རྒྱུན་ཞུགས་
ཞུགས་པ་ལ་མཚན་ཉིད་དང༌། དབྱེ་བ་གཉིས་ལས། དང་པོ་ནི། རྒྱུན་
ཞུགས་ཞུགས་གནས་གཉིས་གང་རུང་གང་ཞིག རྒྱུན་ཞུགས་ཀྱི་དགེ་
སྦྱོང་ཚུལ་གྱི་འབྲས་བུ་ཐོབ་ཕྱིར་དུ་བརྩོན་པའི་སྦྱོར་བ་རྒྱུན་ཆགས་ལ་
གནས་པའི་ཉན་ཐོས་ཞུགས་པ་དེ་དེའི་མཚན་ཉིད་ཡིན། །
༈ གཉིས་པ་ནི། དེ་ལ་རྟེན་གྱི་སྒོ་ནས་ལྷ་མིའི་རྟེན་ཅན་གྱི་དེ་
གཉིས་ཡོད། སྤང་བྱ་སྤོང་ཚུལ་གྱི་སྒོ་ནས་དབྱེ་ན། སྤང་བྱ་གཅིག་ཅར་
བའི་དེ་དང༌། སྤང་བྱ་རིམ་གྱི་བའི་དེ་གཉིས་ཡོད་དོ། །
༈ གཉིས་པ་དེ་འབྲས་གནས་ལ་མཚན་ཉིད་དང༌། དབྱེ་བ་གཉིས་
ལས། དང་པོ་ནི། མཐོང་སྤང་ཀུན་སྦྱོཪ་གསུམ་སྤངས་པའི་བསམ་
གཏན་དང་པོའི་ཉེར་བསྡོགས་ཟག་མེད་ལ་བརྟེན་ནས། ཉོན་མོངས་ཀྱི་
86

ས་བོན་སྤོང་ནུས་པ་དང༌། འདོད་པ་ལ་འདུན་པའི་ཉོན་མོངས་དྲུག་པ་
སྤོང་དགོས་གང་རུང་གིས་བསྡུས་པའི་ཉན་ཐོས་འབྲས་གནས་དེ། དེའི་
མཚན་ཉིད་ཡིན་ཏེ། མཛོད་ལས། འགྲོ་མི་འདོད་དང་ལམ་ནོར་དང༌། །
ལམ་ལ་ཐེ་ཚོམ་དེ་རྙེད་གཅིག །ཐར་པར་བགྲོད་ལ་གེགས་བྱེད་པ།།
དེའི་ཕྱིར་ན་གསུམ་བསྟན་ཏོ། །ཞེས་གསུངས་པའི་ཕྱིར། བྱས་པ་ལ་ཁོ་
ན་རེ། རྒྱུན་ཞུགས་འབྲས་གནས་ཀྱི་མཐོང་སྤང་ཉོན་མོངས་མ་ལུས་
པར་སྤངས་པ་ཡིན་པ་ལ།། མཐོང་སྤང་ཀུན་སྦྱོཪ་གསུམ་སྤངས་པའི་
ལྡོག་ཆ་ནས་རྒྱུན་ཞུགས་འབྲས་གནས་འཇོག་པའི་རྒྱུ་མཚན་གང་ཡིན་
ཞེ་ན། དེའི་རྒྱུ་མཚན་ཡོད་དེ་དེ་གསུམ་པོ་དེ་ཐར་པ་ཐོབ་པར་བྱེད་པའི་
གེགས་ཀྱི་གཙོ་བོ་ཡིན་པའི་རྒྱུ་མཚན་གྱིས་དེ་ལྟར་བཞག་པ་ཡིན་པའི་
ཕྱིར། དེ་གསུམ་པོ་དེ་ཐར་པ་ཐོབ་པར་བྱེད་པའི་གེགས་ཀྱི་གཙོ་བོ་ཡིན་
པའི་རྒྱུ་མཚན་ལ། དཔེར་ན་ཡུལ་གཞན་དུ་འགྲོ་བ་ལ་བར་ཆད་ཀྱི་གཙོ་
བོ་གསུམ་ཡོད་དེ། ཡུལ་དེར་འགྲོ་(༢༠བ) མི་འདོད་པ་དང༌། འགྲོ་
བའི་ལམ་ནོར་བ་དང༌། ལམ་ལ་ཡང་ཡིན་མིན་ཐེ་ཚོམ་ཟ་བ་རྣམས་སུ་
ཡོད་པའི་ཕྱིར། དཔེ་དེ་བཞིན་དུ་ཐར་པ་ཐོབ་པར་བྱེད་པའི་གེགས་ཀྱི་
གཙོ་བོ་དེ་ལ་གསུམ་ཡོད་དེ། འཇིག་ལྟ་ཀུན་བཏགས་ཀྱིས་ཐར་པ་ལ་
སྐྲག་ནས་འགྲོ་མི་འདོད་པར་བྱེད། ཚུལ་ཁྲིམས་དང་བརྟུལ་ཞུགས་
87

མཆོག་འཛིན་གྱི་ལྟ་བས་ཐར་ལམ་ནོར་་ལ་ཁྲིད་པར་བྱེད། ཐེ་ཚོམ་ཉོན་
མོངས་ཅན་གྱིས། ཐར་ལམ་ལ་ཐེ་ཚོམ་ཟོས་ནས་ཐར་པ་ཐོབ་པ་ལ་
གེགས་བྱེད་པའི་ཕྱིར། ཞེས་པ་ནི། མཛོད་ཀྱི་ལུང་དེའི་དོན་ཡིན་ནོ།།
༈ གཉིས་པ་ནི། དེ་ལ་སྤང་བྱ་སྤོང་ཚུལ་གྱི་སྒོ་ནས་དབྱེ་ན། སྤང་བྱ་
གཅིག་ཅར་བའི་རྒྱུན་ཞུགས་འབྲས་གནས་དང༌། དེ་རིམ་གྱི་བའི་རྒྱུན་
ཞུགས་འབྲས་གནས་གཉིས་ལས། འདོད་པ་ལ་འདུན་པའི་ཉོན་མོངས་
དང༌། ཁམས་གོང་གི་ཉོན་མོངས་གཉིས་ཅིག་ཅར་དུ་སྤོང་བའི་རིགས་
ཅན་གྱི་རྒྱུན་ཞུགས་དེ་དང་པོའི་མཚན་ཉིད་ཡིན་ནོ། །འོ་ན་འདོད་པ་ལ་
འདུན་པའི་ཉོན་མོངས་པ་དེ་གང་ཞེ་ན། འདོད་པའི་ཡོན་ཏན་ལྔ་ལ་
འདུན་ཅིང་ཆགས་པའི་སྲེད་པ་དེ་དེ་ཡིན་ཏེ། རྗེ་ཉིད་ཀྱི་གསུང་ལས།
འདོད་ལ་འདུན་པའི་རྣམ་རྟོག་གནོད་སེམས་མེད། །ཅེས་གསུངས་པའི་
ཕྱིར། འདོད་པ་ལ་འདུན་པའི་ཉོན་མོངས་དང༌། འཇིག་རྟེན་པའི་འདོད་
ཉོན་གཉིས་དོན་གཅིག་ཅིང༌། བསམ་གཏན་གྱི་དངོས་གཞི་ཐོབ་པའི་
གང་ཟག་ཡིན་ན། དེ་གཉིས་སྤངས་པའི་གང་ཟག་ཡིན་པས་ཁྱབ་བོ།།
འཇིག་རྟེན་པའི་འདོད་ཉོན་ནི། མངོན་པ་གོང་འོག་གཉིས་ནས་བཤད་
པར་མ་ཟད། བསྟན་བཅོས་འདི་ལས་ཀྱང་བཤད་པ་ཡིན་ཏེ། རྩ་བར།
དེས་ཀྱང་རྟག་ཏུ་འཇིག་རྟེན་པ་ཡི་ནི།།།འདོད་པའི་འདོད་ཆགས་
88

འཇོམས་པར་ནུས་པ་ཡིན། ཞེས་པ་དང༌། རང་འགྲེལ་ལས་ཀྱང༌། དེ་
ལྟར་ན་རྒྱལ་བའི་སྲས་པོ་དེ་ནི་འཇིག་རྟེན་གྱི་འདོད་པའི་འདོད་ཆགས་
འཇོམས་པར་ནུས་པར་འགྱུར་རོ། །ཞེས་པ་དང༌། དེའི་ཐད་ཀྱི་རང་
འགྲེལ་དུ་མདོ་དྲངས་པ་ལས་ཀྱང༌། སེམས་ཅན་རྣམས་ཀྱི་འདོད་པ་ལ་
འདོད་ཆགས་རྣམ་པར་ཟློག་པའི་ཐབས་བསྒྲུབ་པར་བྱ་བ་དང་གཙོ་བོ་
ཡིན་ཞིང་། ཞེས་གསུངས་པའི་ཕྱིར།།འདོད་ཡོན་ལྔ་ལ་འདུན་ཅིང་
ཆགས་པའི་སྲེད་པ་དེ་ལ། འཇིག་རྟེན་པའི་ཉོན་མོངས་ཞེས་བརྗོད་པའི་
རྒྱུ་མཚན་ཡོད་དེ།།དེ་འཇིག་རྟེན་པའི་བར་ཆད་མེད་ལམ་ཙམ་གྱི་
སྤོངས་ནུས་པས་དེ་ལྟར་བརྗོད་པའི་ཕྱིར། དེས་ན་འཇིག་རྟེན་པའི་བར་
ཆད་མེད་ལམ་་དང༌། དེའི་རྣམ་གྲོལ་ལམ་གཉིས་མངོན་པ་གོང་འོག་
ནས་བཤད་དོ། །
༈ གཉིས་པ་ལ། ཕྱིར་འོང་ཞུགས་པ་བཤད་པ་དང་།།དེ་འབྲས་
གནས་བཤད་པ་གཉིས། དང་པོ་ལ་མཚན་ཉིད་ནི། ཕྱིར་འོང་ཞུགས་པ་
དང་ཕྱིར་མི་འོང་ཞུགས་པ་གང་རུང་ཡང་ཡིན། ཕྱིར་འོང་གི་འབྲས་བུ་
ཐོབ་ཕྱིར་དུ་བརྩོན་པའི་སྦྱོར་བ་རྒྱུན་ཆགས་ལ་གནས་པ་ཡང་ཡིན་པའི་
གཞི་མཐུན་པར་གྱུར་པའི་ཉན་ཐོས་ཞུགས་པ་དེ། དེའི་མཚན་ཉིད་
ཡིན། དེ་ལ་རྟེན་གྱི་སྒོ་ནས་དབྱེ་ན། ལྷའི་རྟེན་ཅན་གྱི་དེ་དང་
89

(༢༡ན) མིའི་རྟེན་ཅན་གྱི་དེ་གཉིས་ཡོད་དོ། །
༈ གཉིས་པ་དེ་འབྲས་གནས་ལ་མཚན་ཉིད་དང༌། དབྱེ་བ་གཉིས།
དང་པོ་ནི། འབྲས་གནས་བཞི་པོ་གང་རུང་ཡང་ཡིན། བསམ་གཏན་
དང་པོའི་ཉེཪ་བསྡོགས་དག་པ་བ་ཙམ་ལ་བརྟེན་ནས་འདོད་པ་ལ་
འདུན་པའི་ཉོན་མོངས་དྲུག་པ་སྤངས་ཤིང༌། དེ་དགུ་པ་སྤོང་དགོས་པ་
ཡང་ཡིན་པའི་གཞི་མཐུན་པར་གྱུར་པའི་ཉན་ཐོས་འབྲས་གནས་དེ།
དེའི་མཚན་ཉིད་ཡིན།
༈ གཉིས་པ་ནི། དེ་ལ་སྐྱེ་བ་ལེན་ཚུལ་གྱི་སྒོ་ནས་དབྱེ་ན། ལས་
ཉོན་གྱིས་འདོད་པར་སྐྱེ་བ་མི་ལེན་པའི་དེ་དང༌། དེ་ལྟར་ལེན་པའི་དེ་
གཉིས་ཡོད། ཁམས་གོང་ཉེར་འགྲོའི་ཕྱིར་མི་འོང་གི་རྟོགས་པ་མངོན་
དུ་བྱེད་པའི་ཕྱིར་འོང་དེ། དང་པོ་དང༌། ཕྱིར་འོང་ཚེ་གཅིག་བར་གཅིག་
པ་དེ། གཉིས་པ་ཡིན། དེས་ན། འདོད་ཉོན་དྲུག་པ་སྤངས་པའི་ཕྱིར་
འོང་དང༌། དེ་དགུ་པ་སྤངས་པའི་ཕྱིར་མི་འོང་མེད་དེ།།འདོད་ཉོན་
སྤངས་པའི་གང་ཟག་ཡིན་ན། བདེན་འཛིན་སྤངས་པའི་གང་ཟག་ཡིན་
པས་ཁྱབ་པའི་ཕྱིར། བདེན་འཛིན་ཉོན་སྒྲིབ་ཡིན་པའི་ཕྱིར།
༈ གསུམ་པ་ཕྱིར་མི་འོང་ཞུགས་གནས་བཤད་པ་ལ། དེ་ཞུགས་པ་
བཤད་པ་དང༌། དེ་འབྲས་གནས་བཤད་པ་གཉིས། དང་པོ་ལ་མཚན་
90

ཉིད་དང༌། དབྱེ་བ་གཉིས་ལས། དང་པོ་ནི། ཕྱིར་མི་འོང་ཞུགས་པ་
དང༌། དགྲ་བཅོམ་ཞུགས་པ་གང་རུང་གང་ཞིག ཕྱིར་མི་འོང་གི་
འབྲས་བུ་ཐོབ་ཕྱིར་དུ་བརྩོན་པའི་སྦྱོར་བ་རྒྱུན་ཆགས་ལ་གནས་པའི་
ཉན་ཐོས་འཕགས་པ་དེ། དེའི་མཚན་ཉིད་ཡིན།
༈ གཉིས་པ་ནི། དེ་ལ་རྟེན་གྱི་སྒོ་ནས་དབྱེ་ན། ལྷའི་རྟེན་གྱི་དེ་
དང་། མིའི་རྟེན་ཅན་གྱི་དེ་གཉིས་ཡོད་དོ། །
༈ གཉིས་པ་དེ་འབྲས་གནས་ལ་ངོ༌བོ་དང༌། དབྱེ་བ་གཉིས་ལས།
དང་པོ་ནི། ཐ་མའི་ཆ་མཐུན་ལྔ་སྤང་པའི་སྤངས་བྱ་རིམ་གྱིས་པའི་ཉན་
ཐོས་གང་ཞིག སྲིད་ཉོན་དགུ་པ་སྤོངས་དགོས་ཀྱི་ཉན་ཐོས་འབྲས་
གནས་དེ། དེའི་མཚན་ཉིད་ཡིན། དེ་ཡིན་ན་འདོད་པ་ལ་འདུན་
པའི་ཉོན་མོངས་དགུ་པ་སྤངས་པས་ཁྱབ་པ་སྟེ། ཕྱིར་འོང་འབྲས་
གནས་ཡིན་ན། འདོད་པ་ལ་འདུན་པའི་ཉོན་མོངས་དྲུག་པ་སྤངས་པས་
ཁྱབ་པའི་ཕྱིར་ཏེ། ཚིག་གསལ་ལས།།འདོད་པ་ལ་སྤྱོད་པའི་ཉོན་
མོངས་པ་དྲུག་པ་ཟད་པའི་རྣམ་གྲོལ་བའི་ལམ་ལ་གནས་པ་གང་ཡིན་
པ་དེ་ནི་ཕྱིར་འོང་ཞེས་བྱའོ། །ཞེས་གསུངས་པའི་ཕྱིར། གཉིས་པ་ནི།
དེ་ལ་སྦྱོར་བའི་སྒོ་ནས་དབྱེ་ན། དེ་ཙམ་པོ་བ་དང༌། དེ་ཁྱད་པར་ཅན་
གཉིས༌དང༌། དབང་པོའི་སྒོ་ནས་དབྱེ་བ་དང༌། མྱང་འདས་མངོན་དུ་
91

བྱེད་ཚུལ་གྱི་སྒོ་ནས་དབྱེ་བ་སོགས་རྒྱས་པར་རང་རྒྱུད་པའི་སྐབས་ལས་
ཤེས་སོ། །
༈ བཞི་པ་དགྲ་བཅོམ་ཞུགས་གནས་བཤད་པ་ལ། དེ་ཞུགས་
པ་བཤད་པ་དང༌། དེ་འབྲས་གནས་བཤད་པ་གཉིས། དང་པོ་ནི། ཕྱིར་
མི་འོང་འབྲས་གནས་ཁྱད་པར་ཅན་དང༌། སྤང་བྱ་ཅིག་ཅར་བའི་རྒྱུན་
ཞུགས་འབྲས་གནས་ཁྱད་པར་ཅན་གང་རུང་གིས་བསྡུས་པ་ཡང་ཡིན་
པའི་གཞི་མཐུན་པར་གྱུར་པའི་དགྲ་བཅོམ་འབྲས་གནས་ཐོབ་ཕྱིར་དུ་
བརྩོན་(༢༡བ) པའི་སྦྱོར་བ་རྒྱུན་ཆགས་ལ་གནས་པའི་ཉན་ཐོས་
འཕགས་པ་དེ། དེའི་མཚན་ཉིད། དབྱེ་བ་རྟོགས་སླ།
༈ གཉིས་པ་དེ་འབྲས་གནས་ལ་མཚན་ཉིད་དང༌། དབྱེ་བ་གཉིས།
དང་པོ་ནི། གོང་མའི་ཆ་མཐུན་ལྔ་སྤངས་པའི་རབ་ཏུ་ཕྱེ་བའི་དགེ་སྦྱོང་
ཚུལ་གྱི་འབྲས་བུ་ལ་གནས་པའི་ཉན་ཐོས་འབྲས་གནས་དེ་དེའི་མཚན་
ཉིད། དེ་དང་ཉན་ཐོས་དགྲ་བཅོམ་པ་གཉིས་དོན་གཅིག།གཉིས་པ་
དབྱེ་བ་རྟོགས་སླ། འདི་དག་གི་རྣམ་བཞག་ཕལ་ཆེ་བ་རང་རྒྱུད་པའི་
སྐབས་དང་འདྲའོ། །
༈ དེ་ནི་རིང་དུ་སོང་བར་བློ་ཡང་ལྷག་པར་འགྱུར། ཞེས་པར་
གསུམ་ལས། དང་པོ་གཞན་དུ་བཤད་ཟིན།
92

༈ གཉིས་པ་ལ་ས་དང་པོར་ཉན་རང་དགྲ་བཅོམ་རིགས་ཀྱི་སྒོ་ནས་
ཟིལ་གྱིས་གནོན་ནུས་པར་བསྟན་པ། ས་བདུན་པར་ཉན་རང་དགྲ་
བཅོམ་རྣམས་བློའི་སྟོབས་ཀྱི་སྒོ་ནས་ཟིལ་གྱིས་གནོན་ནུས་པར་བསྟན་
པ། དེ་ལྟར་གསུངས་པའི་གྲུབ་པའི་དོན་བཤད་པ་དང་གསུམ། དང་པོ་
ལ། བཤད་བྱའི་ལུང་འགོད་པ། ལུང་གི་དོན་བཤད་པ་གཉིས་ལས།
དང་པོ་ནི། བྱམས་པའི་རྣམ་པར་ཐར་པའི་མདོ་ལས།།རིགས་ཀྱི་བུ་
འདི་ལྟ་སྟེ། དཔེར་ན། རྒྱལ་པོའི་བུ་སྐྱེས་ནས་རིང་པོ་མ་ལོན་པ་རྒྱལ་
པོའི་མཚན་དང་ལྡན་པ་ནི། བློན་པོའི་ཚོགས་རྒན་པོ་གཙོ་བོར་གྱུར་པ་
ཐམས་ཅད་ཀྱང་རིགས་ཀྱི་བདག་ཉིད་ཆེ་བའི་དབང་གིས་ཟིལ་གྱིས་
གནོན་ཏོ། །དེ་བཞིན་དུ་བྱང་ཆུབ་སེམས་དཔའ་ལས་དང་པོ་བ་བྱང་
ཆུབ་ཏུ་སེམས་བསྐྱེད་ནས་རིང་པོར་མ་ལོན་པ། དེ་བཞིན་གཤེགས་པ་
ཆོས་ཀྱི་རྒྱལ་པོའི་རིགས་སུ་སྐྱེས་པས་ཀྱང༌། བྱང་ཆུབ་ཀྱི་སེམས་དང་
སྙིང་རྗེའི་དབང་གིས་ཉན་ཐོས་དང་རང་སངས་རྒྱས་ཡུན་རིང་དུ་ཚངས་
པར་སྤྱད་པ་རྣམས་ཟིལ་གྱིས་གནོན་ཏོ། །རིགས་ཀྱི་བུ་འདི་ལྟ་སྟེ།
དཔེར་ན། ནམ་མཁའ་ལྡིང་གི་དབང་པོ་ཆེན་པོའི་ཕྲུ་གུ་སྐྱེས་ནས་རིང་
པོ་མ་ལོན་པའི་གཤོག་པའི་རླུང་གིས་ཤུགས་དང༌། མིག་ཡོངས་སུ་དག་
པའི་ཡོན་ཏན་གང་ཡིན་པ་དེ་ནི། དེ་ལས་གཞན་བྱའི་ཚོགས་མ་ལུས་པ་
93

རྒས་པར་གྱུར་པ་ཐམས་ཅད་ལ་ཡོད་པ་མ་ཡིན་ནོ། །དེ་བཞིན་དུ་བྱང་
ཆུབ་སེམས་དཔའི་བྱང་ཆུབ་ཏུ་སེམས་དང་པོ་བསྐྱེད་པ། དེ་བཞིན་
གཤེགས་པ་ནམ་མཁའ་ལྡིང་གི་དབང་པོ་ཆེན་པོའི་རིགས་ཀྱི་རྒྱུད་དུ་
ཡང་དག་པར་བྱུང་བ་ནམ་མཁའ་ལྡིང་གི་དབང་པོའི་ཕྲུ་གུ་ཐམས་ཅད་
མཁྱེན་པ་ཉིད་དུ་སེམས་བསྐྱེད་པའི་གཤོག་པའི་སྟོབས་ཀྱིས་ཕ་རོལ་
གནོན་པ། ལྷག་པའི་བསམ་པ་ཡོངས་སུ་དག་པའི་མིག་གི་ཡོན་ཏན་
གང་ཡིན་པ་དེ་ནི། བསྐལ་པ་བརྒྱ་སྟོང་དུ་ངེས་པར་འབྱུང་བའི་ཉན་
ཐོས་དང་རང་སངས་རྒྱས་ཐམས་ཅད་ལ་ཡོད་པ་མ་ཡིན་ནོ། །ཞེས་
གསུངས་པའི་ཕྱིར།
༈ གཉིས་པ་ནི། རིགས་ཀྱི་བུ་འདི་ལྟ་སྟེ། དཔེར་ན། རྒྱལ་པོའི་བུ་
སྐྱེས་ནས་རིང་པོ་མ་ལོན་པ། ཞེས་པ་ནས། ཉན་ཐོས་དང་རང་སངས་
རྒྱས་ཡུན་རིང་དུ་ཚངས་པར་སྤྱད་པ་རྣམས་ཟིལ་གྱིས་གནོན་ཏོ། །ཞེས་
པའི་བར་གྱི་མདོ་ཚན་དང་པོ་འདིས་(༢༢ན) མངལ་ནས་བཙས་མ་ག་
པའི་རྒྱལ་པོའི་བུ། རྒྱལ་པོའི་མཚན་དང་ལྡན་པ་དེའི། བློན་པོའི་
ཚོགས་རྒན་པོ་གཙོ་བོར་གྱུར་པ་རྣམས། རྒྱལ་པོའི་རིགས་ཀྱི་སྟོབས་ཀྱི་
ཟིལ་གྱིས་གནོན་པ་དེ་བཞིན་དུ། བྱང་སེམས་ས་དང་པོ་བས་ཀུན་རྫོབ་
སེམས་སྐྱེས་པ་ལ་སོགས་པའི་རིགས་ཀྱི་སྟོབས་ཀྱིས་ཉན་རང་དགྲ་
94

བཅོམ་ཟིལ་གྱིས་གནོན་ནུས་སོ། །ཞེས་བསྟན་ཏོ། །ཡང་རིགས་ཀྱི་བུ་
འདི་ལྟ་སྟེ། དཔེར་ན། ནམ་མཁའ་ལྡིང་གི་དབང་པོ་ཆེན་པོས་ཕྲུ་གུ་
སྐྱེས་ནས་རིང་པོ་མ་ལོན་པའི་གཤོག་པའི་རླུང་གི་ཤུགས་དང༌།། ཞེས་
པ་ནས། ཉན་ཐོས་དང་རང་སངས་རྒྱས་ཐམས་ཅད་ལ་ཡོད་པ་མ་ཡིན་
ནོ། །ཞེས་པའི་བར་གྱིས་མདོ་ཚན་གཉིས་པ་འདིས། ནམ་མཁའ་ལྡིང་
གི་ཕྲུ་གུ་སྐྱེས་ནས་རིང་པོ་མ་ལོན་པ་དེའི་གཤོག་པའི་རླུང་ཤུགས་དང༌།
མིག་ཡོངས་སུ་དག་པའི་མིག་ཤེས་ཀྱི་ཡོན་ཏན་གང་ཡིན་པ་དེས། ནམ་
མཁའ་ལྡིང་ལས་གཞན་པའི་བྱའི་ཚོགས་ཐམས་ཅད་རིགས་སྟོབས་
ཀྱིས་ཟིལ་གྱིས་གནོན་ནུས་པ་དེ་བཞིན་དུ། བྱང་སེམས་ས་དང་པོ་བས་
ཀུན་རྫོབ་སེམས་བསྐྱེད་སོགས་རིགས་སྟོབས་ཀྱི་ཉན་རང་དགྲ་བཅོམ་
ཟིལ་གྱིས་གནོན་ནུས་ཞེས་བསྟན་པ་ཡིན་ཏེ།།མདོ་ཚན་སྔ་ཕྱི་འདི་
གཉིས་དཔེ་སོ་སོར་བསྟན་པ་མ་གཏོགས་དོན་འདྲ་བར་བསྟན་པའི་
ཕྱིར་ཏེ། རྣམ་བཤད་ལས། ལུང་སྔ་ཕྱི་གཉིས་ཀ་ནི་དཔེ་སོ་སོ་ཙམ་
མ་ག ཏོགས་དོན་གཅིག་ཡིན་པའི་ཕྱིར་ཏེ། ཞེས་གསུངས་པའི་ཕྱིར།
ལུང་ཚན་དང་པོའི་ཚིག་ཟུར་གྱི་བྱང་ཆུབ་སེམས་དཔའ་ལས་དང་པོ་པ།
ཞེས་པ་དང༌། སེམས་བསྐྱེད་ནས་རིང་པོ་མ་ལོན་པ། ཞེས་པའི་མདོ་
ཚིག་དང་པོ་འདི་གཉིས་ཀྱིས་བྱང་སེམས་ས་དང་པོ་བ་དངོས་སུ་བསྟན་
95

པ་ཡིན་ཏེ། མདོ་ཚིག་དང་པོ་དེས་དོན་དམ་སེམས་བསྐྱེད་ལ་ལྟོས་ཏེ་
བྱང་སེམས་ལས་དང་པོ་བ་དངོས་སུ་བསྟན་པ་གང་ཞིག མདོ་ཚིག་
གཉིས་པས་དོན་དམ་བྱང་ཆུབ་ཏུ་སེམས་བསྐྱེད་ནས་རིང་པོ་མ་ལོན་
པའི་བྱང་སེམས་གཅིག་དངོས་སུ་བསྟན་པའི་ཕྱིར་ཏེ། ཊཱིཀ་ཆེན་ལས།
ལས་དང་པོ་བ་དང༌། སེམས་བསྐྱེད་ནས་རིང་པོ་མ་ལོན་པ་ཞེས་བྱ་བ་
ནི། དོན་དམ་པའི་སེམས་བསྐྱེད་ལ་ལྟོས་ནས་ཡིན་ལ། ཞེས་གསུངས་
པའི་ཕྱིར། གཞན་ཡང༌། མདོ་ཚན་སྔ་ཕྱི་གཉིས་ཀས་ས་དང་པོ་བའི་
ཡོན་ཏན་བསྟན་པ་ཡིན་ཏེ། རྫོགས་པའི་བྱང་ཆུབ་སེམས་ལྟར་དང་པོ་
ལ་གནས་ཀྱང༌། ཞེས་སོགས་རྐང་པ་གསུམ་པོ་འདིས། མདོ་ཚན་སྔ་
ཕྱིའི་དོན་བསྡུས་ནས་འཆད་པར་བྱེད་ཅིང༌། མདོ་ཚན་གཉིས་པའི་ཚིག་
ཟུར་གྱིས། ལྷག་པའི་བསམ་པ་ཡོངས་སུ་དག་པ། ཞེས་པས། ལྷག་
བསམ་དག་པའི་སེམས་བསྐྱེད་བསྟན་ལ། ལྷག་བསམ་དག་པའི་
སེམས་བསྐྱེད་དེ་ས་དང་པོ་ནས། ས་བདུན་པའི་བར་གྱི་སེམས་བསྐྱེད་
ལ་འཇོག་པར་མདོ་སྡེ་རྒྱན་ལས་་གསུངས་པའི་ཕྱིར་ཏེ། ཊཱིཀ་ཆེན་ལས་
རྩ་བའི་ཚིག་རྐང་གསུམ་གྱི་དོན་ཡང་མདོ་དེའི་དོན་བསྡུས་པར་སྣང་
བའི་ཕྱིར་དང༌། ལྷག་པའི་བསམ་པ་དག་པའི་སེམས་བསྐྱེད་ནི་ས་དང་
པོའི་སེམས་བསྐྱེད་ལ་མདོ་སྡེ་རྒྱན་ལ་སོགས་པ་མང་པོ་ལས་གསུངས་
96

པའི་ཕྱིར། ཞེས་གསུངས་པའི་ཕྱིར་དང༌། མདོ་སྡེ་རྒྱན་ལས་གསུང་ཚུལ་
ནི། སེམས་བསྐྱེད་དེ་ནི་ས་རྣམས་ལ། །མོས་(༢༢བ) དང་ལྷག་
བསམ་དག་པ་དང༌།།།རྣམ་པར་སྨིན་པ་གཞན་དུ་འདོད། །དེ་བཞིན་
སྒྲིབ་པ་སྤངས་པའོ། །ཞེས་པས། ཐེག་ཆེན་གྱི་ཚོགས་སྦྱོར་གྱི་སེམས་
བསྐྱེད་རྣམས་མོས་པའི་སྤྱོད་པའི་སེམས་བསྐྱེད་དང༌། མ་དག་པ་ས་
བདུན་གྱི་སེམས་སྐྱེད་རྣམས་ལྷག་བསམ་དག་པའི་སེམས་བསྐྱེད་དང༌།
དག་པ་ས་གསུམ་གྱི་སེམས་བསྐྱེད་རྣམས་རྣམ་པར་སྨིན་པའི་སེམས་
བསྐྱེད་དང༌། སངས་རྒྱས་པའི་སེམས་བསྐྱེད་རྣམས་སྒྲིབ་པ་སྤངས་པའི་
སེམས་བསྐྱེད་དུ་བསྟན་པའི་ཕྱིར། མདོ་ཚན་དང་པོའི་ཚིག་ཟུར་གྱིས།
དེ་བཞིན་གཤེགས་པ་ཆོས་ཀྱི་རྒྱལ་པོའི་རིགས་སུ་སྐྱེས་པ། ཞེས་པའི་
དོན་ཡང་དེའི་རིགས་སུ་སྐྱེས་པ་ཙམ་ལ་མི་བྱེད་པར། དེའི་རིགས་སུ་
རྫོགས་པར་སྐྱེས་པ་ལ་བྱེད་པས། ལུང་དེས་ཀྱང་ས་དང་པོ་བ་བསྟན་པ་
ཡིན་ཏེ། ཊཱིཀ་ཆེན་ལས། སྔར་དེ་བཞིན་གཤེགས་པའི་རིགས་སུ་སྐྱེས་
པ་ས་དང་པོ་ནས་ཡིན་པར་གསུངས་པའི་ཕྱིར་དང༌། ཞེས་བཤད་
པའི་ཕྱིར། ཁོ་ན་རེ། ས་དང་པོ་བ་དེས་ཀུན་རྫོབ་སེམས་བསྐྱེད་ཀྱི་སྒོ་
ནས་ཉན་རང་རིགས་སྟོབས་ཀྱིས་ཟིལ་གྱིས་གནོན་ན། བྱང་སེམས་སོ་
སྐྱེས་ཀུན་རྫོབ་སེམས་བསྐྱེད་ཀྱི་སྒོ་ནས་ཉན་རང་རིགས་སྟོབས་ཀྱིས་
97

ཟིལ་གྱིས་གནོན་མི་ནུས་སམ་ཞེ་ན། དེ་ལྟར་ནུས་ཏེ། བྱམས་པའི་རྣམ་
པར་ཐར་པའི་མདོ་ལས། རིགས་ཀྱི་བུ་འདི་ལྟ་སྟེ། དཔེར་ན། རྡོ་རྗེ་
རིན་པོ་ཆེ་ནི་ཆག་ཀྱང་གསེར་གྱི་རྒྱན་ཁྱད་པར་དུ་འཕགས་པ་ཐམས་
ཅད་ཟིལ་གྱིས་གནོན་ཅིང༌། རྡོ་རྗེ་རིན་པོ་ཆེའི་མིང་ཡང་མི་འདོར་ལ་
དབུལ་བ་ཐམས་ཅད་ཀྱང་རྣམ་པར་ཟློག་གོ །རིགས་ཀྱི་བུ་དེ་བཞིན་དུ་
ཐམས་ཅད་མཁྱེན་པར་སེམས་བསྐྱེད་པའི་རྡོ་རྗེ་རིན་པོ་ཆེ་ནན་ཏན་དང་
བྲལ་ཡང༌། ཉན་ཐོས་དང་རང་སངས་རྒྱས་ཀྱི་ཡོན་ཏན་གྱི་གསེར་གྱི་
རྒྱན་ཐམས་ཅད་ཟིལ་གྱིས་གནོན་ཅིང༌། བྱང་ཆུབ་སེམས་དཔའི་མིང་
ཡང་མི་འདོར་ལ། འཁོར་བའི་དབུལ་བ་ཐམས་ཅད་ཀྱང་རྣམ་པར་ལྡོག་
གོ །ཞེས་པའི་མདོ་འདིས། དེས་ཉན་རང་རིགས་སྟོབས་ཀྱིས་ཟིལ་གྱིས་
གནོན་ནུས་པར་བསྟན་པའི་ཕྱིར་ཏེ། མདོ་འདིས་བསླབ་བཏུས་སུ་
སེམས་བསྐྱེད་སྤྱོད་པ་ནན་ཏན་དང་བྲལ་བ་ལ་ཡང་བརྙས་པར་མི་བྱ་
བའི་ཤེས་བྱེད་དུ་དྲངས་པ་གང་ཞིག །ས་ཐོབ་ནས་སྤྱོད་པ་ནན་ཏན་
དང་བྲལ་བའི་སེམས་བསྐྱེད་མི་སྲིད་པའི་ཕྱིར་ཏེ། དེ་ལྟར་ཊཱི ཀ་ཆེན་
ནས་གསུངས་པའི་ཕྱིར་རོ། །ས་དང་པོ་བས་ཀུན་རྫོབ་སེམས་བསྐྱེད་ཀྱི་
སྟོབས་ཀྱིས་ཉན་རང་ཟིལ་གྱིས་གནོན་ནུས་ཀྱང༌། ས་དང༌པོ་ཐོབ་མ་
ཐག་པའི་སེམས་དེས་དེ་ལྟར་མི་ནུས་ཏེ། དེའི་རྒྱུད་ལ་ཀུན་རྫོབ་སེམས་
98

བསྐྱེད་མེད་པའི་ཕྱིར་ཏེ། ཐེག་ཆེན་མཐོང་ལམ་བར་ཆད་མེད་པའི་རྒྱུད་
ལ་དེ་མེད་པའི་ཕྱིར། །
༈ གཉིས་པ་ས་བདུན་པར་ཉན་རང་གཉིས་བློ་སྟོབས་ཀྱིས་ཟིལ་
གྱིས་གནོན་ནུས་པར་བསྟན་པ་ལ། བཤད་བྱའི་ལུང༌འགོད༌པ༌དང༌།
ལུང་གི་དོན་བཤད་པ་གཉིས། དང་པོ་ནི། ས་དང་པོ་བ་དེས་ས་བདུན་
པ་རིང་དུ་སོང་བ་ཐོབ་པའི་ཚེ་ཉན་རང་དགྲ་བཅོམ་རིགས་སྟོབས་ཀྱིས་
ཟིལ་གྱིས་གནོན་ནུས་པར་མ་ཟད། དོན་དམ་སེམས་བསྐྱེད་སོགས་
བློའི་(༢༣ན) སྟོབས་ཀྱིས་ཟིལ་གྱིས་གནོན་ནུས་པ་ཡིན་ཏེ། ས་
བཅུའི་མདོ་ལས། ཀྱེ་རྒྱལ་བའི་སྲས་དག་འདི་ལྟ་སྟེ། དཔེར་ན། རྒྱལ་
པོའི་རིགས་སུ་སྐྱེས་པའི་རྒྱལ་པོའི་བུ་རྒྱལ་པོའི་མཚན་དང་ལྡན་པ་ནི།
སྐྱེས་པ་ཙམ་གྱི་རྒྱལ་པོའི་བྱིན་གྱིས་བློན་པོའི་ཚོགས་ཐམས་ཅད་ཟིལ་
གྱིས་གནོན་གྱིས། རང་གི་བློའི་སྟོབས་ཀྱིས་རྣམ་པར་དཔྱད་པས་ནི་མ་
ཡིན་ནོ། །ནམ་དེ་ནར་སོན་པར་གྱུར་པ་དེའི་ཚེ། རང་གི་བློའི་སྟོབས་
བསྐྱེད་པས། བློན་པོའི་བྱ་བ་ཐམས་ཅད་ལས་ཤིན་ཏུ་འདས་པ་ཡིན་
ནོ།། ཀྱེ་རྒྱལ་བའི་སྲས་དག །དེ་བཞིན་དུ་བྱང་ཆུབ་སེམས་དཔའ་ཡང་
སེམས་བསྐྱེད་མ་ཐག་ཏུ་ལྷག་པའི་བསམ་པས་ཆེ་བ་ཉིད་ཀྱིས་ཉན་ཐོས་
དང་རང་སངས་རྒྱས་ཐམས་ཅད་ཟིལ་གྱིས་གནོན་གྱིས། རང་གི་བློའི་
99

སྟོབས་ཀྱིས་རྣམ་པར་དཔྱད་པ་ནི་མ་ཡིན་ནོ། །བྱང་ཆུབ་སེམས་དཔའི་
ས་བདུན་པ་འདི་ལ་གནས་པའི་བྱང་ཆུབ་སེམས་དཔའ་ནི། རང་གི་
ཡུལ་ཤེས་པའི་ཆེ་བ་ལ་གནས་པས། ཉན་ཐོས་དང་རང་སངས་རྒྱས་ཀྱི་
བྱ་བ་ཐམས་ཅད་ལས་ཤིན་ཏུ་འདས་པ་ཡིན་ནོ། །ཞེས་གསུངས་པའི་
ཕྱིར། །
༈ གཉིས་པ་ནི། ཀྱེ་རྒྱལ་བའི་སྲས་དག ཅེས་པ་ནས། བློན་པོའི་བྱ་
བ་ཐམས་ཅད་ལས་ཤིན་ཏུ་འདས་པ་ཡིན་ནོ། །ཞེས་པའི་བར་གྱི་དཔེ་
དེ་བསྟན་དེ་མན་ཆད་ཀྱི་དོན་དེ་བསྟན་ཏོ། །དེས་ན་མདོ་འདིས། ཉན་
རང་དགྲ་བཅོམ་གྱིས་སྟོང་ཉིད་མངོན་སུམ་དུ་རྟོགས་པར་བསྟན་པ་ཡིན་
ཏེ། མདོ་འདིས་མངལ་ནས་བཙས་མ་ཐག་པའི་རྒྱལ་པོའི་བུ་དེས།
བློན་པོའི་ཚོགས་ཐམས་ཅད་རིགས་སྟོབས་ཀྱིས་ཟིལ་གྱིས་གནོན་ནུས་
པ་དང༌། བློའི་སྟོབས་ཀྱིས་ཟིལ་གྱིས༌གནོན༌མི༌ནུས༌པར༌བསྟན༌ཅིང༌།
དཔེ་དེ་བཞིན་དུ་ས་དང་པོ་བས་ཉན་རང་རིགས་སྟོབས་ཀྱིས་ཟིལ་གྱིས་
གནོན་ནུས་ཤིང་བློའི་སྟོབས་ཀྱིས་ཟིལ་གྱིས་གནོན་མི་ནུས་པར་བསྟན་
པ་གང་ཞིག།ཉན་རང་དགྲ་བཅོམ་གྱིས་སྟོང་ཉིད་མངོན་སུམ་དུ་མ་
རྟོགས་ན། ས་དང་པོ་བས་ཉན་རང་དགྲ་བཅོམ་བློ་སྟོབས་ཀྱིས་ཟིལ་
གྱིས་གནོན་ནུས་པར་འགྱུར་བའི་ཕྱིར་རོ།།།ཡང་མདོ་དེས། མངལ་
100

ནས་བཙས་མ་ཐག་པའི་རྒྱལ་པོའི་བུ་དེ་ན་ཚོད་ཡོངས་སུ་རྫོགས་པ་ན།
རང་གི་བློན་པོ་ཐམས་ཅད་བློ་སྟོབས་ཀྱིས་ཟིལ་གྱིས་གནོན་ནུས་པ་དེ་
བཞིན་དུ། ས་དང་པོ་བས་ཀྱང་ས་བདུན་པ་ཐོབ་པའི་ཚེ་ཉན་རང་དགྲ་
བཅོམ་བློའི་སྟོབས་ཀྱིས་ཟིལ་གྱིས་གནོན་ནུས་པར་སྟོན་ནོ། །དེ་ཡང༌།
སེམས་བསྐྱེད་མ་ཐག་ལྷག་པའི་བསམ་པས་ཆེ་བ་ཉིད་ཀྱི། ཞེས་པས།
ལྷག་བསམ་དག་པའི་སེམས་བསྐྱེད་ཐོབ་པའི་ས་དང་པོ་བ་དེ་བསྟན་པ་
ཡིན་གྱི། དེས་ས་དང་པོ་ཐོབ་མ་ཐག་པའི་སེམས་དཔའ་དངོས་སུ་མ་
བསྟན་ཏེ། དེ་ཐོབ་མ་ཐག་པའི་སེམས་པའི་རྒྱུད་ལ་ལྷག་བསམ་དག་
པའི་སེམས་བསྐྱེད་མེད་པའི་ཕྱིར། ཡང་ཉན་ཐོས་དང་རང་སངས་རྒྱས་
ཀྱི་བྱ་བ་ལས་ཤིན་ཏུ་འདས་པ་ཡིན་ནོ། །ཞེས་པའི་མདོ་འདིས། ས་
བདུན་(༢༣བ) པ་བས་ཉན་རང་བློ་སྟོབས་ཀྱིས་ཟིལ་གྱིས་ནུས་ལ།
ས་དྲུག་པ་མན་ཆད་དུ་དེ་ལྟར་མི་ནུས་པའི་ཁྱད་པར་བསྟན་པ་ཡིན་ཏེ།
ས་བདུན་པ་བས་དེ་ལྟར་ནུས་པ་གང་ཞིག །ས་དྲུག་མན་ཆད་དུ་དེ་ལྟར་
མི་ནུས་པའི་ཕྱིར། དང་པོ་གྲུབ་སྟེ། དེས་བྱ་རྫོགས་ཀྱི་སྐད་ཅིག་མའི་
ཐུང་ཐ་གཅིག་ལ་འགོག་པ་ཡང་དག་པའི་མཐའ་ལ་མངོན་སུམ་དུ་
སྙོམས་པར་འཇུག་ནུས་ཤིང་། དེ་གཅིག་ཁོ་ན་ལ་དེ་འདྲའི་མཉམ་
བཞག་དེ་ལས་ལྡང་ནུས་པ་ཡིན་པའི་ཕྱིར། འདི་ཉིད་ལས། རིང་དུ་
101

སོང་བ་འདིར་ནི་སྐད་ཅིག་ལ། །སྐད་ཅིག་ལ་ནི་འགོག་པར་འཇུག་
འགྱུར་ཞིང༌། །ཐབས་ཀྱི་ཕ་རོལ་ཕྱིན་ལེགས་འབར་བའང་ཐོབ། །ཅེས་
གསུངས་པའི་ཕྱིར། གོང་གི་རྟགས་གཉིས་པ་གྲུབ་སྟེ། ས་དྲུག་པ་མན་
ཆད་དུ། སྟོང་ཉིད་ལ་མངོན་སུམ་དུ་འཇུག་ལྡང་བྱེད་པ་ལ། སྟོང་ཉིད་
དོན་སྤྱིའི་ཚུལ་དུ་ཡུལ་དུ་བྱེད་པའི་བློ་རྒྱུད་དགོས་པའི་ཕྱིར་ཏེ། དེ་མན་
ཆད་དུ་ཐབས་ཀྱི་ཕར་ཕྱིན་གྱི་ཉམས་ལེན་ལྷག་པར་མ་ཐོབ་པའི་ཕྱིར།
ཁོ་ན་རེ། ས་བདུན་པ་བས་ཉན་རང་དགྲ་བཅོམ་བློ་སྟོབས་ཀྱིས་ཟིལ་
གྱིས་གནོན་ནུས་ན། དེ་ལྟར་ནུས་པའི་བློའི་སྟོབས་དེ་གང་ཡིན་ཞེ་ན་
རང་གི་ཡུལ་ཤེས་པའི་ཆེ་བ་ལ་གནས་པའི་བློ་ལ་བྱེད་ཅིང༌། དེ་ནི་བྱ་
རྫོགས་ཀྱི་སྐད་ཅིག་མའི་ཐུང་ཐ་གཅིག་ཁོ་ན་ལ་འགོག་པ་ཡང་དག་
པའི་མཐའ་ལ་མངོན་སུམ་དུ་འཇུག་ལྡང་ནུས་ཤིང༌། དེ་གཅིག་ཁོ་ན་ལ་
བྱེད་པར་ནུས་པའི་བློ་གཅིག་གི་སྟེང་ནས་འཇོག་པ་ཡིན་ཏེ། ཊཱིཀ་ཆེན་
ལས། བློའི་སྟོབས་འཆད་པ་ན་རང་གི་ཡུལ་ཤེས་པའི་ཆེ་བ་ལ་གནས་
པས། ཞེས་པ་ནས། བྱང་སེམས་རང་གི་ཡུལ་འགོག་པ་ཡང་དག་པའི་
མཐའ་ཤེས་པའི་ཆེ་བའོ། །ཞེས་གསུངས་པའི་ཕྱིར། ཁོ་ན་རེ། ས་དྲུག་
པ་མན་ཆད་ནས་ཉན་རང་དགྲ་བཅོམ་བློ་སྟོབས་ཀྱིས་ཟིལ་གྱིས་གནོན་
མི་ནུས་ལ། ས་བདུན་པ་ནས་དེ་ལྟར་ནུས་པའི་ཁྱད་པར་འཐད་པའི་རྒྱུ་
102

མཚན་དེ་གང་ཡིན་སྙམ་ན། འདི་ལ་ཊཱི ཀ་ཆེན་དུ། གཞན་ལུགས་དགག་
པ་དང༌། རང་ལུགས་བཞག་པའི་ཚུལ་གཉིས་གསུངས་ལ་དང་པོ་ལ་
ཡང་འདོད་པ་བརྗོད་པ་དང་དེ་དགག་པ་གཉིས། དང་པོ་ནི། ཨར་བྱང་
ཆུབ་ཡེ་ཤེས་ན་རེ། སྔར་བཤད་པའི་ཁྱད་པར་མཐད་དེ། ས་དྲུག་པ་
མན་ཆད་དུ་ཤེས་སྒྲིབ་དངོས་སུ་སྤོང་མི་ནུས་ལ། ས་བདུན་པ་ནས་དེ་
དངོས་སུ་སྤོང་ནུས་པའི་ཁྱད་པར་ཡོད་པའི་ཕྱིར། ཞེས་པའི་འདོད་པ་
བརྗོད་པ་དེ་སྟོན་པ་ལ། ཊཱི ཀ་ཆེན་ལས། དེ་ལ་ཁ་ཅིག་དྲུག་པ་མན་ཆད་
དང༌། བདུན་པའི་ཡེ་ཤེས་ཀྱི་ངོ་བོ་ལ་ཁྱད་པར་མེད་ཀྱང༌། ཡེ་ཤེས་
དང་པོ་རྣམས་ལ་ཤེས་སྒྲིབ་སྤོང་བའི་ནུས་པ་མེད་ལ། བདུན་པའི་ཡེ་
ཤེས་ལ་ཤེས་སྒྲིབ་སྤོང་བའི་ནུས་པ་ཡོད་པས། བློའི་སྒོ་ནས་ཟིལ་གྱིས་
གནོན་མི་གནོན་ཡོད་དོ། །ཞེས་པ་དང༌། ཞེས་པ་འདི་གསུངས། ཡང་
སྔ་རབས་པ་ཁ་ཅིག་ན་རེ། སྔར་གྱི་དམ་བཅའ་འཐད་དེ། ས་དྲུག་པ་
མན་ཆད་དུ་ཏིང་ངེ་འཛིན་ལ་ཐོད་བརྒལ་དུ་སྙོམས་པར་འཇུག་མི་ནུས།
ས་བདུན་པ་ནས་དེ་ལྟར་འཇུག་ནུས་( ༢༤ ན) པའི་ཕྱིར། ཞེས་པའི་
འདོད་བརྗོད་སྟོན་པ་ལ། ཊཱིཀ་ཆེན་ལས། ཡང་ས་བདུན་པ་ནས་ཏིང་
འཛིན་ལ་ཐོད་བརྒལ་དུ་འཇུག་ནུས་པས་ཞེས་པ་དང་ཞེས་པ་འདི་
གསུངས། དེ་འདྲའི་ཁྱད་པར་མཐད་དེ། ས་བདུན་པ་ནས་ཕྱིར་མི་
103

ལྡོག་པའི་ས་བརྒྱད་པ་ཐོབ་པ་ལ་མངོན་དུ་ཕྱོགས་པས་ཏེ་ཉེ་བའི་ཕྱིར།
ཞེས་པའི་འདོད་བརྗོད་སྟོན་པ་ལ། ཊཱིཀ་ཆེན་ལས། བདུན་པའི་ཡེ་
ཤེས་དེ་ཕྱིར་མི་ལྡོག་པའི་ས་བརྒྱད་པ་ལ་མངོན་དུ་ཕྱོགས་པའི་ཡེ་ཤེས་
སུ་འདུག་པས། བློས་ཟིལ་གྱིས་གནོན་ཏོ། །ཞེས་ཟེར་རོ། །ཞེས་པ་
འདི་གསུངས་སོ། །
༈ གཉིས་པ་དེ་བཀག་པ་ནི། ས་བདུན་པ་ནས་ཤེས་སྒྲིབ་དངོས་སུ་
སྤོང་ནུས་པ་དེ་མི་འཐད་པར་ཐལ། གང་ཟག་བདེན་པར་འཛིན་པའི་
བདེན་འཛིན་གྱི་ས་བོན་དངོས་སུ་སྤོང་བ་དེ། ཤེས་སྒྲིབ་དངོས་སུ་སྤོང་
བ་མིན་པ་གང་ཞིག བདེན་འཛིན་གྱི་བག་ཆགས་ལ་ཤེས་སྒྲིབ་ཏུ་བྱས་
པའི་ཤེས་སྒྲིབ་དེ། ས་བདུན་པ་ནས་དངོས་སུ་སྤོང་མི་ནུས་པའི་ཕྱིར།
དང་པོ་གྲུབ་སྟེ། དེ་འདྲའི་བདེན་འཛིན་གྱི་ས་བོན་སྤངས་པའི་ཉན་རང་
དགྲ་བཅོམ་དང༌། དག་ས་ལ་གནས་པའི་སེམས་དཔའ་ཡོད་པའི་ཕྱིར་
ཏེ། དེ་འདྲའི་བདེན་འཛིན་སྤངས་པའི་ཉན་རང་དགྲ་བཅོམ་དང༌། དག་
སའི་སེམས་དཔའ་ཡོད་པ་གང་ཞིག །དེ་སྤོང་བ་ལ་དེ་སླར་མི་སྐྱེ་བའི་
ཚུལ་གྱིས་སྤོང་དགོས། དེ་ལ་དེའི་ས་བོན་སྤོང་དགོས་པའི་ཕྱིར། དང་
པོ་གྲུབ་སྟེ། དེ་ཉོན་སྒྲིབ་ཡིན་པའི་ཕྱིར། རྩ་རྟགས་གཉིས་པ་གྲུབ་སྟེ།
དེ་དངོས་སུ་སྤོང་བའི་འགོ་ས་བརྒྱད་པ་ནས་རྩོམ་པ་ཡིན་པའི་ཕྱིར་ཏེ།
104

དེས་ན་སྐབས་འདིར་བདེན་འཛིན་ཤེས་སྒྲིབ་ཏུ་བྱས། དེ་ལ་ཆུང་འབྲིང་
ཆེན་པོ་དགུར་བྱས་ནས། ས་གཉིས་པའི་བར་ཆད་མེད་ལམ་ནས་ས་
བཅུ་པའི་བར་ཆད་མེད་ལམ་གྱི་བར་དུ་དགུ་དང་རིམ་བཞིན་སྤངས་
གཉེན་དུ་སྦྱོར་བ་ཡང་མི་འཐད་དེ། ཤེས་སྒྲིབ་ཀྱི་དངོས་སུ་སྤོང་བའི་
འོག་ས་བརྒྱད་པ་ནས་རྩོམ་པ་ཡིན་པའི་ཕྱིར། ཞེས་པའི་རིགས་པ་དེ་
སྟོན་པ་ལ། ཊཱིཀ་ཆེན་ལས། དེའི་དང་པོ་ནི་མི་རིགས་ཏེ་ལུགས་འདིས་
ནི། གང་ཟག་གི་བདེན་འཛིན་ཐམས་ཅད་ཉོན་མོངས་ཅན་གྱི་མ་རིག་
པར་བཞེད་ལ། ཞེས་པ་ནས། ད་དུང་འཆད་པར་འགྱུར་རོ། །ཞེས་པའི་
བར་གསུངས་སོ། །ཡང་རྩ་བའི་ཁྱད་པར་འབྱེད་ཚུལ་གཉིས་པ་དེ་ཡང་
མི་འཐད་པར་ཐལ། ཐོད་བརྒལ་གྱི་དོན་ནི་བརྡ་རྙིང་ལས་སྣྲེལ་ཞི་ཞེས་
འབྱུང་ལ། །དེ་ཡང་རིམ་པ་འཆོལ་བ་ལ་ཟེར་བ་ཡིན་པས། རིམ་པ་
འཆོལ་བའི་སྒོ་ནས་ཏིང་ངེ་འཛིན་ལ་སྙོམས་པར་འཇུག་པའི་ནུས་པ་ས་
དྲུག་པ་མན་ཆད་ན་མེད་ལ། ས་བདུན་པ་ནས་ཡོད་པ་ལ་ཤེས་བྱེད་མེད་
པའི་ཕྱིར་ཏེ།།དེ་ནུས་པ་ས་དྲུག་པ་མན་ཆད་ན་ཡང་ཡོད་པའི་ཕྱིར།
ཞེས་པའི་རིགས་པ་སྟོན་པ་ལ། ཊཱིཀ་ཆེན་ལས། གཉིས་པ་ཡང་མི་
རིགས་ཏེ། ཐོད་བརྒལ་ཞེས་པ་ལ་ནི། བརྡ་རྙིང་ལས་སྣྲེལ་ཞི་ཞེས་ཀྱང་
འབྱུང་བས། ཞེས་པ་ནས། ཤེས་བྱེད་མེད་པའི་ཕྱིར་ཞེས་པའི་བར་
105

གསུངས་སོ། །ལུགས་གསུམ་པ་དེ་ཡང་མི་འཐད་དེ། དེ་དེའི་རྒྱུ་མཚན་
ཡང་དག་(༢༤བ) མ་ཡིན་པའི་ཕྱིར་ཏེ། དེ་དེའི་རྟགས་སུ་བཀོད་པ་
ཙམ་གྱིས་དེའི་རྒྱུ་མཚན་ཡང་དག་ཏུ་ངེས་མི་ནུས་པའི་ཕྱིར་ཏེ། དེ་དེའི་
རྟགས་སུ་བཀོད་པ་དེ་སྒྲུབ་བྱེད་བསྒྲུབ་བྱ་དང་མཚུངས་པའི་ཕྱིར། ཞེས་
པའི་རིགས་པ་དེ་སྟོན་པ་ལ། ཊཱི ཀ་ཆེན་ལས། གསུམ་པ་ཡང་མི་རིགས་
ཏེ། དེ་ལ་ནི་དྲུག་པ་མན་ཆད་དང༌། བདུན་པ་ལ་རྟོགས་པས་ཟིལ་གྱིས་
གནོན་མི་གནོན་རྒྱུ་མཚན་ལ་ད་དུང་དོགས་པ་མ་ཆོད་པས། རྩོད་གཞི་
རྟགས་སུ་བཀོད་པ་དང་འདྲ་བའི་ཕྱིར་རོ། །ཞེས་གསུངས། ཡང་
འགྲེལ་བཤད་ལས་ནི། སྔར་གྱི་རྩ་བའི་དམ་བཅའ་འཐད་དེ། ས་
བདུན་པའི་གནས་སྐབས་སུ་ན་ལམ་ལ་འཇུག་པར་བྱའོ་སྙམ་པའི་རྟོག་
པ་ཡོད་པས་འབད་རྩོལ་དང་བཅས་ཀྱང༌། མཚན་མ་མེད་པའི་ཏིང་ངེ་
འཛིན་ཐོབ་ལ། ས་དྲུག་པ་མན་ཆད་དུ་དེ་འདྲའི་ཏིང་ངེ་འཛིན་དེ་མ་
ཐོབ་པའི་ཕྱིར། ཞེས་བཤད་པའི་ཚུལ་དེ་སྟོན་པ་ལ། ཊཱི ཀ་ཆེན་ལས།
འགྲེལ་བཤད་ལས་ཁོ་བོ་ལམ་ལ་འཇུག་པར་བྱའོ་སྙམ་པའི་རྣམ་རྟོག་
ཡོད་པས། ཞེས་པ་ནས་བློས་ཟིལ་གྱིས་གནོན་པར་གསུངས་ཀྱང་།
ཞེས་པའི་བར་གསུངས་སོ། །དེ་འགོག་པ་ནི། དེ་ལྟར་ཟེར་བ་དེ་ཡང་
མི་འཐད་པར་ཐལ། དེ་འདྲའི་ཁྱད་པར་བྱ་རྫོགས་ཀྱི་སྐད་ཅིག་མའི་
106

ཐུང་མཐའ་རེ་རེ་ཁོ་ན་ལ་སྟོང་ཉིད་ལ་མངོན་སུམ་དུ་འཇུག་ལྡང་བྱེད་
པའི་བློས་ཟིལ་གྱིས་གནོན་མི་གནོན་གྱི་སྒོ་ནས་འབྱེད་དགོས་པའི་ཕྱིར།
ཞེས་པའི་རིགས་པ་དེ་སྟོན་པ་ལ། ཊཱིཀ་ཆེན་ལས། འདི་ལ་དེ་ཁོ་ན་
ཉིད་ཀྱི་རྟོགས་པའི་སྟེང་ནས་ཁྱད་པར་བཞག་དགོས་པར་སྣང་ངོ༌།།ཞེས་
གསུངས་སོ། །
༈ གཉིས་པ་རང་ལུགས་བཞག་པ་ནི། དེས་ན་དེ་འདྲའི་ཁྱད་པར་
འཐད་དེ། ས་དྲུག་པ་མན་ཆད་དུ་བྱང་སེམས་རང་གི་ཡུལ་འགོག་པ་
ཡང་དག་པའི་མཐའ་ཤེས་པའི་ཆེ་བ་མ་ཐོབ་ལ། ས་བདུན་པ་ནས་དེ་
འདྲའི་ཆེ་བ་ཐོབ་པའི་ཕྱིར་ཏེ། ས་བདུན་པ་ནས་བྱ་རྫོགས་ཀྱི་སྐད་ཅིག་
མའི་ཐུང་ཐ་རེ་རེ་ཁོ་ན་ལ་འགོག་པ་ཡང་དག་པའི་མཐའ་ལ་མངོན་སུམ་
དུ་འསྔུག་་ལྡང་བྱེད་པར། ས་བཅུ་པའི་མདོ་དང༌། འཇུག་པ་རྩ་འགྲེལ་
ལས་གསུངས་པ་ལྟར་ལེགས་ཞེས་རྗེ་བཙུན་རེ་འདའ་བས་གསུངས་པ་
ལྟར་འཐད་པའི་ཕྱིར། ཞེས་སྟོན་པ་ལ། ཊཱིཀ་ཆེན་ལས། དེ་ཡང་ཡང་
དག་པའི་མཐའི་དེ་ཁོ་ན་ཉིད་ལ་འཇུག་ལྡང་གི་སྒོ་ནས་ཡིན་ཏེ། ཞེས་པ་
ནས། ཞེས་བདག་གི་ཇ་མ་དམ་པས་གསུངས་པ་ལྟར་ལེགས། ཞེས་
པའི་བར་གསུངས། དེ་ཡང་གསུངས་ཚུལ་ནི། སེམས་བསྐྱེད་བདུན་
པའི་རང་འགྲེལ་དུ་ས་བཅུ་པའི་མདོ་དྲངས་པ་ལས། ཀྱེ་རྒྱལ་བའི་སྲས་
107

དག། བྱང་ཆུབ་སེམས་དཔའ་ས་དྲུག་པ་ཡན་ཆད་བྱང་ཆུབ་སེམས་
དཔའི་འགོག་པ་ལ་སྙོམས་པར་འཇུག་སྟེ། བྱང་ཆུབ་སེམས་དཔའི་ས་
བདུན་པ་འདི་ལ་གནས་པའི་བྱང་ཆུབ་སེམས་དཔའ་ནི་སེམས་ཀྱི་སྐད་
ཅིག་དང་སེམས་ཀྱི་སྐད་ཅིག་ལ་ཡང་འགོག་པ་ལ་སྙོམས་པར་འཇུག་
ཅིང་ལྡང་སྟེ་( ༢༥ ན) འགོག་པ་མངོན་སུམ་བྱས་ཅེས་ནི་མི་བྱའོ། །ཞེས་
པ་དང༌། རྩ་བར། ·རིང་དུ་སོང་བ་འདིར་ནི་སྐད་ཅིག་དང་། །ཞེས་
སོགས་རྐང་པ་གསུམ་དང༌། རང་འགྲེལ་ལས། འགོག་པ་ལ་སྙོམས་
པར་འཇུག་པ་ཡིན་པས། དེ་བཞིན་ཉིད་ལ་འགོག་པ་ཞེས་བརྗོད་དེ།
འདིར་སྤྲོས་པ་ཐམས་ཅད་འགག་པར་འགྱུར་བའི་ཕྱིར་རོ། །ས་བདུན་
པ་རིང་དུ་སོང་བ་འདིར་ནི་ས་དྲུག་པར་ཐོབ་པའི་འགོག་པ་དེ་ལ་བྱང་
ཆུབ་སེམས་དཔའ་སྐད་ཅིག་དང་སྐད་ཅིག་ལ་སྙོམས་པར་འཇུག་པར་
འགྱུར་ཏེ། ཞེས་གསུངས་སོ། །དེས་ན་དེ་ལྟར་སྙོམས་པར་འཇུག་ལྡང་
བྱེད་ནུས་མི་ནུས་ཀྱི་སྒོ་ནས་ཉན་རང་དགྲ་བཅོམ་བློའི་སྟོབས་ཀྱིས་ཟིལ་
གྱིས་གནོན་ནུས་མི་ནུས་ཀྱི་ཁྱད་པར་འཇོག་པ་འཐད་དེ།།ཐབས་
མཁས་ཀྱི་ཕར་ཕྱིན་གྱི་ཉམས་ལེན་ལྷག་པ་ཐོབ་པའི་རྒྱུ་མཚན་གྱིས།
ས་བདུན་པ་ནས་དེ་ལྟར་འཇུག་ལྡང་བྱེད་ནུས་ལ་ས་དྲུག་པ་མན་ཆད་དུ་
ཐབས་མཁས་ཀྱི་ཕར་ཕྱིན་གྱི་ཉམས་ལེན་ལྷག་པ་མ་ཐོབ་པའི་དབང་
108

གིས་དེ་ལྟར་འཇུག་ལྡང་བྱེད་མི་ནུས་པའི་ཕྱིར་ཏེ། ཐེག་ཆེན་སོ་སྐྱེའི་
ལམ་གྱི་གནས་སྐབས་སུ་སྟོང་ཉིད་ལ་དུས་ཐུང་ངུར་སྙོམས་པར་འཇུག་
ལྡང་བྱེད་པ་ལས། ས་དྲུག་པ་མན་ཆད་ཀྱི་ཐེག་ཆེན་གྱི་འཕགས་ལམ་
གྱི་གནས་སྐབས་སུ་སྟོང་ཉིད་ལ་དུས་ཐུང་ངུར་མངོན་སུམ་དུ་སྙོམས་
པར་འཇུག་ལྡང་བྱེད་པ་ཤིན་ཏུ་དཀའ་བ་ཡིན་པའི་ཕྱིར་ཏེ། དང་པོའི་
གནས་སྐབས་སུ་སྟོང་ཉིད་ལ་དོན་སྤྱིའི་ཚུལ་གྱིས་མཉམ་པར་བཞག་
པའི་མཉམ་བཞག་ཡེ་ཤེས་དེ་རྣམས་སྟོང་ཉིད་ལ་རོ་གཅིག་ཏུ་སོང་བ་
མིན་ལ། ས་དྲུག་པ་མན་ཆད་ཀྱི་ཐེག་ཆེན་གྱི་འཕགས་ལམ་གྱི་གནས་
སྐབས་ཀྱི་སྟོང་ཉིད་ལ་མངོན་སུམ་དུ་མཉམ་པར་བཞག་པའི་མཉམ་
གཞག་ཡེ་ཤེས་དེ་རྣམས་ཆུ་ལ་ཆུ་བཞག་པ་ལྟར་སྟོང་ཉིད་དང་ངོ་བོ་
དབྱེར་མེད་དུ་སོང་བ་ཡིན་པའི་ཕྱིར། ཞེས་སྟོན་པ་ལ། ཊཱི ཀ་ཆེན་ལས།
མོས་སྤྱོད་དུ་སེམས་དང་དེ་ཁོ་ན་ཉིད་གཉིས་རོ་གཅིག་ཏུ་མ་སོང་བའི་
སྟོང་པ་ཉིད་ཀྱི་ཏིང་ངེ་འཛིན་ལ་དུས་ཐུང་ངུར་འཇུག་ལྡང་བྱེད་པར་མི་
དཀའ་ཡང༌། སེམས་དང་དེ་ཁོ་ན་ཉིད་གཉིས་ཆུ་ལ་ཆུ་བཞག་བཞིན་དུ་
སོང་བའི་འཕགས་པའི་སྐབས་སུ། འཇུག་ལྡང་གི་ཚུལ་དེ་ཤིན་ཏུ་དཀའ་
བའི་ཕྱིར་རོ། །ཞེས་པ་འདི་གསུངས་སོ། །གལ་ཏེ་ཁོ་ན་རེ། ས་དང་པོ་
བའི་ཡོན་ཏན་འཆད་པའི་སྐབས་འདིར། ས་བདུན་པ་བས་ཉན་རང་བློ་
109

སྟོབས་ཀྱིས་ཟིལ་གྱིས་གནོན་ནུས་པར་འཆད་པ་སྐབས་སུ་མ་བབ་བོ་
སྙམ་ན། དེའི་སྐྱོན་མེད་དེ། ས་བཅུ་པའི་མདོ་ལས། ས་དང་པོའི་ཡོན་
ཏན་འཆད་པའི་སྐབས་སུ་ས་དང་པོ་བས་ཉན་རང་དགྲ་བཅོམ་རིགས་
ཀྱིས་ཟིལ་གྱིས་གནོན་ནུས་པར་བསྟན་པ་ལ། འོ་ན་དེ་དུས་ནམ་གྱི་ཚེ་
ཉན་རང་དགྲ་བཅོམ་བློ་སྟོབས་ཀྱིས་ཟིལ་གྱིས་(༢༥བ) གནོན་ནུས་
པ་བསྟན་པ་གང་ཞིག།།དེ་ལྟར་ན་ས་དེ་ཉིད་གཞུང་འདིར་བཀོད་པ་
འདི་ནི། གཞུང་འདིར་ས་དང་པོའི་ཡེ་ཤེས་ནས། འབྲས་བུ་སངས་རྒྱས་
ཀྱི་སའི་ཡེ་ཤེས་ཀྱི་བར་རྣམས་ས་བཅུའི་མདོ་ལས་བསྟན་པ་བཞིན་དུ་
འཆད་པར་འདོད་པ་ཡིན་པའི་ཕྱིར། ཞེས་སྟོན་པ་ལ། ཊཱིཀ་ཆེན་ལས།
གལ་ཏེ་དང་པོའི་ཡོན་ཏན་གྱི་སྐབས་སུ། ཞེས་པ་ནས། སྐབས་ལ་
བབས་པར་ཤེས་པར་བྱའོ། །ཞེས་པའི་བར་གསུངས་སོ། །ཁ་ཅིག ས་
དང་པོ་བས་ཉན་རང་དགྲ་བཅོམ་སྔོ་སྟོབས་ཀྱིས་ཟིལ་གྱིས་གནོན་པ་
ཊཱིཀ་ཆེན་དགོངས་པར་འཆད་པ་ཡིན། ཕྱིན་ཅི་ལོག་ཏུ་འཆད་པ་ནི།
སྐབས་འདིར་ཊཱི ཀ་ཆེན་ལས། ས་དང་པོ་བས་ཉན་རང་དགྲ་བཅོམ་དོན་
དམ་སེམས་བསྐྱེད་ཀྱིས་སྒོ་ནས་ཟིལ་གྱིས་མི་གནོན་པར་སྒྲས་ཟིན་ལ་
གསུངས་པའི་ཕྱིར་རོ། །
༈ རྩ་བའི་གསུམ་པ། དེ་ལྟར་གསུངས་པས་གྲུབ་པའི་དོན་བཤད་
110

པ་ལ། ས་བཅུ་པའི་མདོ་ལས། ཉན་རང་གིས་ཆོས་རང་བཞིན་མེད་པ་
རྟོགས་པ་མདོར་བསྟན་པ།།དེ་སྒྲུབ་པའི་ཁུངས་བསྟན་པ། དེ་ལྟར་
བསྟན་པ་ལ་རྩོད་པ་སྤངས་པ་དང་གསུམ། དང་པོ་ལ། འགྲེལ་པ་
མཛད་པའི་དགོངས་པ་གསལ་བར་བཤད་པ་དང༌། དེ་ཉིད་སྤྱོད་འཇུག་
ལུགས་སུའང་བསྟན་པ་དང་གཉིས། དང་པོ་ལ། བཤད་བྱའི་ལུང་
འགོད༌པ་དང༌། ལུང་གི་དོན་བཤད་པ་གཉིས། དང་པོ་ནི། རང་འགྲེལ་
ལས། ལུང་འདི་ལས་ནི་ཉན་ཐོས་དང་རང་སངས་རྒྱས་རྣམས་ལ་ཡང་
ཆོས་ཐམས་ཅད་རང་བཞིན་མེད་པར་ཤེས་པ་ཡང་ཡོད་དོ། །ཞེས་བྱ་
བར་གསལ་བར་ངེས་ཏེ། དེ་ལྟ་མ་ཡིན་ན་དངོས་པོ་རང་བཞིན་མེད་
པར་ཡོངས་སུ་ཤེས་པ་དང་བྲལ་བའི་ཕྱིར་འཇིག་རྟེན་པའི་འདོད་ཆགས་
དང་བྲལ་བ་ལྟར། དེ་དག་ཀྱང་སེམས་དང་པོ་བསྐྱེད་པའི་བྱང་ཆུབ་
སེམས་དཔས་ཀྱང་རང་གི་བློས་རྣམ་པར་དཔྱད་པས་ཀྱང་ཟིལ་གྱིས་
གནོན་པར་འགྱུར་ལ། ཕྱི་རོལ་པ་བཞིན་དུ་འདི་དག་གི་ཁམས་གསུམ་
ན་སྤྱོད་པའི་ཕྲ་རྒྱས་ཐམས་ཅད་སྤངས་པར་ཡང་མི་འགྱུར་རོ། གཟུགས་
ལ་སོགས་པའི་རང་གི་ངོ་བོ་ལ་དམིགས་པའི་ཕྱིན་ཅི་ལོག་ཏུ་འགྱུར་
བའི་ཕྱིར་གང་ཟག་གི་བདག་མེད་པ་རྟོགས་པར་ཡང་མི་འགྱུར་ཏེ།
བདག་ཏུ་བདགས་པའི་རྒྱུ་ཕུང་པོ་དམིགས་པའི་ཕྱིར་རོ།།ཞེས་
111

གསུངས་སོ། །གཉིས་པ་ནི། ས་བཅུ་པའི་མདོ་ལས། ཀྱེ་རྒྱལ་བའི་སྲས་
དག་འདི་ལྟ་སྟེ། དཔེར་ན། རྒྱལ་པོའི་རིགས་སུ་སྐྱེས་པའི་རྒྱལ་པོའི་བུ།
ཞེས་པ་ནས། ཉན་ཐོས་དང་རང་སངས་རྒྱས་ཀྱི་བྱ་བ་རྣམས་ལས་ཤིན་
ཏུ་འདས་པ་ཡིན་ནོ། །ཞེས་པའི་བར་གྱི་ལུང་འདིས། ས་དྲུག་པ་མན་
ཆད་ལ་གནས་པའི་སེམས་དཔས་ཉན་རང་དགྲ་བཅོམ་བློ་སྟོབས་ཀྱིས་
ཟིལ་གྱིས་གནོན་མི་ནུས་པར་གསུངས་པ་ལ་བརྟེན་ནས། ཉན་རང་ལ་
ཆོས་ཀྱི་བདག་མེད་མངོན་སུམ་དུ་རྟོགས་པ་ཡོད་པར་འགྲུབ་སྟེ། ཉན་
རང་ལ་དེ་མངོན་སུམ་དུ་རྟོགས་པ་མེད་ན། མདོ་དེའི་དོན་དང་འགལ་
བས་ཉེས་པ་གསུམ་འབྱུང་བའི་ཕྱིར། ཞེས་པ་ནས། ལུང་འདི་ལས་ནི།
ཞེས་པ་ནས། གསལ་བར་(༢༦ན) ངེས་ཏེ། ཞེས་པའི་བར་གྱི་དོན་
ཡིན་ཏེ། ཊཱིཀ་ཆེན་ལས། ས་བཅུ་པ་ལས་ས་དྲུག་པ་མན་ཆད་དུ་རྟོགས་
པའི་སྒོ་ནས། ཉན་རང་རྣམས་ཟིལ་གྱིས་གནོན་མི་ནུས་པར་གསུངས་
པའི་ལུང་འདི་ལས་ནི། ཉན་རང་རྣམས་ལ་ཡང་ཆོས་རང་བཞིན་མེད་པ་
ཤེས་པ་ཡོད་དོ། །ཞེས་གསལ་བར་ངེས་ཏེ། ཞེས་གསུངས་པའི་ཕྱིར།
འོ་ན་ཉེས་པ་གསུམ་པོ་དེ་དག་གང་ཞེ་ན། ཉེས་པ་དང་པོ་ནི། ས་དང་
པོ་བ་དེས་ཅི་ཡང་མེད་མན་ཆད་ཀྱི་སས་བསྡུས་ཀྱི་འཇིག་རྟེན་པའི་
འདོད་ཆགས་དང་བྲལ་བའི་ཕྱི་རོལ་པའི་དྲང་སྲོང་བློའི་སྟོབས་ཀྱིས་
112

ཟིལ་གྱིས་གནོན་ནུས་པ་བཞིན་དུ་ཉན་རང་དགྲ་བཅོམ་ཡང་དེ་ལྟར་
ནུས་པར་ཐལ། དང་པོ་ནུས་པ་གང་ཞིག།ཉན་རང་དགྲ་བཅོམ་པས་
སྟོང་ཉིད་མངོན་སུམ་དུ་མ་རྟོགས་པའི་ཕྱིར་རོ། །ཞེས་པ་ནི། དེ་ལྟར་མ་
ཡིན་ན་དངོས་པོ་རང་བཞིན་མེད་པར་ཡོངས་སུ་ཤེས་པ་དང་བྲལ་བའི་
ཕྱིར། ཞེས་པ་ནས། བློས་རྣམ་པར་དཔྱད་པས་ཀྱང་ཟིལ་གྱིས་གནོན་
པར་འགྱུར་ལ་ཞེས་པའི་བར་གྱི་དོན་ཡིན་ཏེ། ཊཱིཀ་ཆེན་ལས། དེ་
གཉིས་ལ་ཤེས་རབ་དེ་མེད་ན་འཇིག་རྟེན་པའི་ལམ་གྱི་ཞི་རགས་ཀྱི་
རྣམ་པ་ཅན་གྱི། ཞེས་པ་ནས། དངོས་པོ་རང་བཞིན་མེད་པར་ཤེས་པ་
དང་བྲལ་བའི་ཕྱིར་རོ།།།ཞེས་པའི་བར་གསུངས་པའི་ཕྱིར།།ཉེས་པ་
གཉིས་པ་ནི། ཉན་རང་དགྲ་བཅོམ་ཆོས་ཅན། ཁྱོད་ཀྱི་ཕྱི་རོལ་པ་
བཞིན་དུ་ཁམས་གསུམ་གྱི་སས་བསྡུས་ཀྱི་ཉོན་མོངས་པ་ཕྲ་རྒྱས་ཐམས་
ཅད་མ་སྤངས་པར་ཐལ། ཁྱོད་ཀྱི་ཁམས་གསུམ་གྱི་སས་བསྡུས་ཀྱི་
བདེན་འཛིན་ཐམས་ཅད་མ་སྤངས་པའི་ཕྱིར་ཏེ། ཁྱོད་ཀྱིས་བདེན་མེད་
མངོན་སུམ་དུ་རྟོགས་པའི་ཤེས་རབ་མ་ཐོབ་པའི་ཕྱིར། རྟགས་ཁས།
ཞེས་པ་ནི། ཕྱི་རོལ་པ་བཞིན་དུ་འདི་དག་གིས་ཁམས་གསུམ་ན་དཔྱོད་
པའི་ཕྲ་རྒྱས་ཐམས་ཅད་སྤངས་པར་ཡང་མི་འགྱུར་རོ། །ཞེས་པའི་དོན་
ཡིན་ཏེ། ཊཱིཀ་ཆེན་ལས། ཕྱི་རོལ་མུ་སྟེགས་བྱེད་བཞིན་དུ་ཉན་རང་གི་
113

ཁམས་གསུམ་ན་དཔྱོད་པའི་ཞེས་པ་ནས། ཞི་རགས་ཀྱི་རྣམ་པ་ཅན་
དང་འདྲ་བར་བསྟན་ཏོ། །ཞེས་པའི་བར་གསུངས་པའི་ཕྱིར་རོ། །ཉེས་
པ་གསུམ་པ་ནི། ཉན་རང་དགྲ་བཅོམ་ཆོས་ཅན། ཁྱོད་ཀྱི་གང་ཟག་གི་
བདག་འཛིན་མ་སྤངས་པར་ཐལ། ཁྱོད་གང་ཟག་གི་བདག་མེད་མཚན་
ཉིད་རྫོགས་པར་མངོན་སུམ་དུ་རྟོགས་མ་མྱོང་བའི་གང་ཟག་ཡིན་པའི་
ཕྱིར་ཏེ། ཁྱོད་གང་ཟག་བདེན་མེད་དུ་མངོན་སུམ་དུ་རྟོགས་མ་མྱོང་བའི་
གང་ཟག་ཡིན་པའི་ཕྱིར་ཏེ།།ཁྱོད་གང་ཟག་བདག་བཞི་ཕུང་པོ་ལྔ་
བདེན་མེད་དུ་མངོན་སུམ་དུ་རྟོགས་མ་མྱོང་བའི་གང་ཟག་ཡིན་པའི་
ཕྱིར་ཏེ། ཁྱོད་ཕུང་པོ་ལྔ་ལ་དམིགས་ནས་བདེན་པར་ཞེན་པའི་སྒོ་ནས་
ཕུང་པོ་ལྔ་ལ་ཕྱིན་ཅི་ལོག་ཏུ་ཞུགས་པའི་གང་ཟག་ཡིན་པའི་ཕྱིར།
རྟགས་ཁས། ཞེས་པ་ནི། གཟུགས་ལ་སོགས་པ་རང་གི་ངོ་བོ་ལ་
དམིགས་པས་ཞེས་པ་མན་ཆད་ཀྱི་དོན་ཡིན་ཏེ། ཊཱིཀ་ཆེན་ལས། དེ་ཁོ་
ན་ཉིད་རྟོགས་པ་དང་བྲལ་ན། ཞེས་པ་ནས། སུན་ཕྱུང་བ་མེད་པའི་
ཕྱིར་རོ། །ཞེས་པའི་བར་གསུངས་པའི་ཕྱིར། །
༈ གཉིས་པ་དེ་ཉིད་སྤྱོད་འཇུག་ལུགས་སུ་བསྟན་པ་ནི།། རང་
རེས། འཁོར་བ་ལས་གྲོལ་བའི་(༢༦བ) ཐར་པ་ཐོབ་པ་ལ། སྟོང་
ཉིད་མངོན་སུམ་དུ་རྟོགས་པའི་ལམ་ཐོབ་མྱོང་བ་གཅིག་དགོས་སོ་བྱས་
114

པ་ལ། ཁོ་ན་རེ། མི་འཐད་པར་ཐལ།།སྟོང་ཉིད་མངོན་སུམ་དུ་མ་
རྟོགས་ཀྱང་རགས་པའི་བདེན་བཞི་མི་རྟག་པ་སོགས་བཅུ་དྲུག་ཙམ་
རྟོགས་པའི་ལམ་བསྒོམ་པ་ལ་བརྟེན་ནས་འཁོར་བ་ལས་གྲོལ་བའི་ཐར་
པ་ཐོབ་ནུས་པའི་ཕྱིར། ཞེས་པའི་རྩོད་པ་འགོད་པ་ལ་སྤྱོད་འཇུག་ལས།
བདེན་པ་མཐོང་བས་གྲོལ་འགྱུར་གྱི། སྟོང་ཉིད་མཐོང་བས་ཅི་ཞིག་བྱ།
ཞེས་པ་འདི་གསུངས་པ་ཡིན་ཏེ། འདིའི་དོན་འཆད་པ་ལ་ཊཱི ཀ་ཆེན་
ལས་བདེན་བཞི་མི་རྟག་ལ་སོགས་བཅུ་དྲུག་མཐོང་བའི་ལམ་གྱི །ཉོན་
མོངས་ལས་གྲོལ་བར་འགྱུར་བས། ཉོན་མོངས་ཟད་པའི་དོན་དུ་རང་
བཞིན་མེད་པའི་སྟོང་ཉིད་མཐོང་བ་མི་དགོས་སོ། །ཞེས་གསུངས་པའི་
ལན་ནི། དེ་མི་འཐད་པར་ཐལ། སྟོང་ཉིད་མངོན་སུམ་དུ་རྟོགས་པའི་
ལམ་ཐོབ་མ་མྱོང་བར་བྱང་ཆུབ་གསུམ་པོ་གང་རུང་ཐོབ་མི་ནུས་པར་
ཡུམ་གྱི་མདོ་ལས་གསུངས་པའི་ཕྱིར་ཏེ།།ཡུམ་གྱི་མདོ་ལས། དངོས་
པོའི་འདུ་ཤེས་ཅན་ལ་ཐར་པ་མེད་པ་དང༌། དུས་གསུམ་ཀའི་རྒྱུན་
ཞུགས་ནས་རང་རྒྱལ་གྱི་བར་ཤེར་ཕྱིན་འདི་ཉིད་ལ་བརྟེན་ནས་ཐོབ་
པར་གསུངས་པའི་ཕྱིར། ཞེས་སྟོན་པ་ལ། སྤྱོད་འཇུག་ལས། གང་ཕྱིར་
ལུང་ལས་ལམ་དེ་ནི། །མེད་པར་བྱང་ཆུབ་མེད་པར་གསུངས། །ཞེས་
གསུངས་པ་ཡིན་ཏེ།།འདིའི་དོན་འཆད་པ་ནི། ཊཱིཀ་ཆེན་ལས། རང་
115

བཞིན་གྱིས་གྲུབ་པས་སྟོང་པར་མཐོང་བའི་ལམ་འདི་མེད་པར་ཐལ།
བྱང་ཆུབ་གསུམ་གང་ཡང་ཐོབ་པ་མེད་པར་གསུངས་ཏེ། ཞེས་པ་ནས།
དོན་མིན་ནོ་ཞེས་པའི་བར་གསུངས་པའི་ཕྱིར། གཞན་ཡང་སྟོན་པ་མྱ་
ངན་ལས་འདས་པའི་ཚུལ་བསྟན་པའི་རྗེས་སུ་སངས་རྒྱས་པའི་ལུང་གི་
བསྟན་པ་ད་ལྟའི་བར་དུ་གནས་པ་དེ། སྟོན་པ་མྱ་ངན་ལས་འདས་པའི་
ཚུལ་བསྟན་རྗེས། འོད་སྲུངས་ཆེན་པོ་སོགས་ཉན་ཐོས་དགྲ་བཅོམ་པ་
འགའ་ཞིག་གིས་བཀའ་བསྡུ་མཛད་པའི་དབང་གིས་ཡིན་ན་ཡང༌། ཁྱོད་
ལྟར་ན་ཐེག་དམན་དགྲ་བཅོམ་པའི་དགེ་སློང་མེད་པར་ཐལ། ཐེག་
དམན་ལ་བདག་མེད་མངོན་སུམ་དུ་རྟོགས་པ་མེད་པའི་ཕྱིར། རྟགས་
ཁས། ཞེས་སྟོན་པ་ལ་དེ་ཉིད་ལས། བསྟན་རྩ་དགེ་སློང་ཉིད་ཡིན་ན།།
དགེ་སློང་ཉིད་ཀྱང་དཀའ་བར་གནས། །ཞེས་གསུངས། ཁྱབ་པ་ཡོད་
དེ། རང་རྒྱུད་ཀྱི་སེམས་བདེན་འཛིན་གྱི་དམིགས་པ་དང་བཅས་པ་སྟེ།
བདེན་འཛིན་གྱིས་བཅིངས་པའི་གང་ཟག་ཡིན་ན། མྱང་འདས་མ་ཐོབ་
པའི་གང་ཟག་ཡིན་དགོས་པའི་ཕྱིར། ཞེས་སྟོན་པ་ལ། དེ་ཉིད་ལས།
སེམས་ནི་དམིགས་དང་བཅས་རྣམས་ཀྱི། མྱ་ངན་འདས་པའང་དཀའ་
བར་གནས། །ཞེས་པ་འདི་གསུངས་པ་ཡིན་ཏེ། ཊཱིཀ་ཆེན་ལས།
བསྟན་རྩ་དགེ་སློང་ཉིད་ཡིན་ན། །ཞེས་པ་རྐང་པ་བཞིས་སེམས་བདེན་
116

འཛིན་གྱི་དམིགས་པ་དང་བཅས་པའི་ལམ་གྱིས་མྱང་འདས་མི་ཐོབ་
པར་ཡང་བསྟན་ཏོ།།།ཞེས་དང་། སྤྱོད་(༢༧ན) འཇུག་དར་ཊཱིཀ་
ལས། དགྲ་བཅོམ་པ་རྣམས་ཀྱིས་སངས་རྒྱས་ལས་མངོན་སུམ་དུ་ཐོས་
ནས། དེའི་རྗེས་སུ་སྟོན་པའི་གསུང་རབ་ལ་བསྡུ་བ་མཛད་པ་ཡིན་པས།
དགེ་སློང་དུ་མ་བཤད་པའི་ནང་ནས་སངས་རྒྱས་བཅོམ་ལྡན་འདས་ཀྱི་
བསྟན་པའི་རྩ་བ་དགེ་སློང་དགྲ་བཅོམ་པ་ཉིད་ཡིན་ན་དེ་ཡིན་པ་ལ།
དགེ་སློང་དགྲ་བཅོམ་པ་ཉིད་ཀྱང་དཀའ་བར་གནས་པ་སྟེ། ཞེས་
གསུངས་པའི་ཕྱིར། དེ་ལྟ་མ་ཡིན།།རགས་པའི་མི་རྟག་སོགས་བཅུ་
དྲུག་མངོན་སུམ་དུ་རྟོགས་པའི་ལམ་བསྒོམ་པ་ཙམ་ལ་བརྟེན་ནས་ཉོན་
མོངས་སྤངས་པའི་ཐར་པ་ཐོབ་ནུས་པར་ཐལ། དེ་ཙམ་ལ་བརྟེན་ནས་
འཁོར་བ་ལས་གྲོལ་བ་ཐོབ་ནུས་པའི་ཕྱིར། རྟགས་ཁས། འདོད་ན།
གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་ཉོན་མོངས་མངོན་
གྱུར་བ་རེ་ཞིག་མགོ་གནོན་ནུས་པ་ཙམ་གྱིས་ཉོན་མོངས་སྤངས་པའི་
ཐར་པ་ཐོབ་ནུས་པར་ཐལ། འདོད་པའི་ཕྱིར། འདོད་ན། རགས་པའི་
མི་རྟག་པ་བཅུ་དྲུག་མངོན་སུམ་དུ་རྟོགས་པའི་དེ་མ་ཐག་ཏུ་འཁོར་བ་
ལས་གྲོལ་བའི་ཐར་པ་ཐོབ་ནུས་པར་ཐལ། འདོད་པའི་ཕྱིར། འདོད་མི་
ནུས་ཏེ། རགས་པའི་མི་རྟག་པ་སོགས་མངོན་སུམ་དུ་རྟོགས་པའི་ལམ་
117

བསྒོམ་པ་ཙམ་ལ་བརྟེན་ནས་དེ་མངོན་གྱུར་བ་རེ་ཞིག་མགོ་གནོན་ནུས་
པའི་གང་ཟག་གིས་རྒྱུད་ལ་དེ་མངོན་གྱུར་བ་རེ་ཞིག་མེད་ཀྱང༌། དེའི་
རྒྱུད་ལ་ཁོ་རང་ལས་ཉོན་གྱིས་དབང་གིས་ཡང་སྲིད་ཕྱི་མར་སྒྲེ་བ་ལེན་
པའི་ལས་ཀྱི་ནུས་པ་ཡོད་པའི་ཕྱིར། ཞེས་སྟོན་པ་ལ། དེ་ཉིད་ལས།
ཉོན་མོངས་སྤངས་པས་གྲོལ་ན་དེ། །དེ་མ་ཐག་ཏུ་དེར་འགྱུར་རོ། །ཉོན་
མོངས་མེད་ཀྱང་དེ་དག་ལ། །ལས་ཀྱི་ནུས་པ་མཐོང་བ་ཡིན། །ཞེས་
གསུངས་ཏེ། ཊཱིཀ་ཆེན་ལས། སྔར་བཤད་པ་ལྟར་གྱི་ལམ་རྒྱུད་ལ་སྐྱེད་
པས། རེ་ཞིག་མངོན་སུམ་དུ་རྒྱུ་བ་མེད་པའི་ཚེ། ཉོན་མོངས་ཟད་པའི་
གྲོལ་བ་ཐོབ་པར་འཇོག་ན།། ཉོན་མོངས་མངོན་གྱུར་ཙམ་རེ་ཞིག་
སྤངས་པ་དེའི་དེ་མ་ཐག་ཏུ་ཟག་པ་ཐམས་ཅད་ཟད་པའི་གྲོལ་བ་ཐོབ་
པར་འགྱུར་རོ། །ཞེས་འགོག་པ་དགོངས་པ་ཡིན་ནོ། །ཞེས་དང༌། ཉོན་
མོངས་མངོན་གྱུར་རེ་ཞིག་མེད་ཀྱང་ལས་ཀྱི་དབང་གིས་ཡང་སྲིད་ཕྱི་མ་
འཕེན་པའི་ནུས་པ་མཐོང་བས་སོ། །ཞེས་གསུངས་པའི་ཕྱིར། ཁོ་ན་རེ།
དེ་འདྲའི་གང་ཟག་དེ་ལས་ཉོན་གྱི་དབང་གིས་ཡང་སྲིད་ཕྱི་མར་སྐྱེ་བ་
ལེན་པ་ཡོད་པ་མ་སྒྲུབ་སྟེ། དེ་དེ་ལྟར་སྐྱེ་བ་ལེན་པའི་རྒྱུའི་གཙོ་བོ་སྲེད་
པ་མེད་པའི་ཕྱིར། ཞེས་ཁོ་བོའི་འདོད་བརྗོད་དེ་སྟོན་པ་ལ། དེ་ཉིད་
ལས། རེ་ཞེག་ཉེར་ལེན་སྲེད་པ་ནི། །མེད་ཅེས་ངེས་པ་ཉིད་ཅེ་
118

ན། །ཞེས་གསུངས་པ་ཡིན་ཏེ། ཊཱི ཀ་ཆེན་ལས། ཞེས་ཡང་སྲིད་ལེན་
པའི་སྲེད་པ་ལམ་དེས་ཟད་པར་བྱེད་པས། ལས་ཀྱི་དབང་གིས་ཡང་
སྲིད་ཕྱི་མ་མི་ལེན་པར་ངེས་པ་ཉིད་དོ། །ཞེས་གསུངས་པའི་ཕྱིར། དེ་
འགོག་(༢༧བ) པ་ནི། དེ་ཡང་རྟགས་མ་གྲུབ་སྟེ། སྤྱིར་སྲེད་པ་དེ་ལ་
གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པས་དྲངས་པའི་
སྲེད་པ་ལྟ་བུ་མངོན་པ་གཉིས་ནས་བཤད་པའི་ཉོན་མོངས་ཅན་གྱི་སྲེད་
པ་དང༌། བདེན་འཛིན་གྱི་དྲངས་ནས་སྐྱེས་པའི་སྲེད་པ་ལྟ་བུ་མངོན་པ་
གཉིས་ནས་མ་བཤད་པའི་ཉོན་མོངས་ཅན་མ་ཡིན་པའི་སྲེད་པ་གཉིས་
ཡོད་པ་གང་ཞིག །དེའི་རྒྱུད་ལ་སྲེད་པ་དང་པོ་དེ་རེ་ཞིག་མེད་ཀྱང༌།
སྲེད་པ་ཕྱི་མ་དེ་ཡོད་པའི་ཕྱིར། རྟགས་དང་པོ་གྲུབ་སྟེ། སྤྱིར་མ་རིག་པ་
ལ་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་མ་རིག་པ་ལྟ་བུ་
མངོན་པ་གཉིས་ནས་བཤད་པའི་ཉོན་མོངས་ཅན་གྱི་མ་རིག་པ་དང༌།
བདེན་འཛིན་དུ་གྱུར་པའི་མ་རིག་པ་ལྟ་བུ་དེ་གཉིས་ནས་མ་བཤད་པའི་
ཉོན་མོངས་ཅན་མིན་པའི་མ་རིག་པ་གཉིས་ཡོད་པ་དེ་ལྟར་དུ་ཡོད་པའི་
ཕྱིར་ཏེ།།དེ་ཉིད་ལས།།སྲེད་འདི་ཉོན་མོངས་ཅན་མིན་ཡང༌། །ཀུན་
རྨོངས་བཞིན་དུ་ཅི་སྟེ་མེད། །ཅེས་གསུངས་པ་ཡིན་ཏེ། ཊཱིཀ་ཆེན་ལས།
ཞེས་ཕ་རོལ་པོའི་ཀུན་རྨོངས་མི་ཤེས་པ་ལ་མངོན་པ་ནས་བཤད་པ་
119

ལྟར་གྱི་ཉོན་མོངས་ཅན་ཡིན་པ་གཅིག་དང༌། དེ་མིན་པ་གཉིས་ཡོད་པ་
བཞིན་དུ།·སྲེད་པ་ཡང་མངོན་པ་ནས་བཤད་པ་ལྟར་གྱི་ཉོན་མོངས་
ཅན་ཡིན་པ་གཅིག་ཀྱང་ཅིའི་ཕྱིར་མི་འདོད། ཅེས་གསུངས་པའི་ཕྱིར།
གོང་གི་རྟགས་ཟུར་ཕྱི་མ་བསྒྲུབ་པ་ན། དེ་འདྲའི་གང་ཟག་གི་རྒྱུད་ལ་
སྲེད་པ་ཕྱི་མ་དེ་ཡོད་དེ། དེའི་རྒྱུད་ལ་ཚོར་བ་བདེན་པར་འཛིན་པའི་
བདེན་འཛིན་གྱི་དྲངས་ནས་སྐྱེས་པའི་ཚོར་བ་བདེ་བ་ལ་མི་འབྲལ་བར་
སྲེད་པའི་སྲེད་པ་དང༌། དོན་དུ་ཚོར་བ་སྡུག་བསྔལ་ལ་འབྲལ་བར་སྲེད་
པའི་སྲེད་པ་ཡོད་པའི་ཕྱིར་ཏེ། དེའི་རྒྱུད་ལ་ཚོར་བ་བདེ་སྡུག་གཉིས་
བདེན་པར་འཛིན་པའི་བདེན་འཛིན་ཡོད་ལ། དེའི་རྒྱུད་ལ་ཚོར་བ་དེ་
གཉིས་བདེན་གྲུབ་ཏུ་འཛིན་པའི་རྟོག་པའི་གཉེན་པོ། ཚོར་བ་དེ་གཉིས་
བདེན་མེད་དུ་རྟོགས་པའི་ཤེས་རབ་མེད་པ་གང་ཞིག །དེའི་རྒྱུད་ཀྱི་
རགས་པའི་མི་རྟག་པ་ལ་སོགས་མངོན་སུམ་དུ་རྟོགས་པའི་ཤེས་རབ་
དེས། དེ་གཉིས་བདེན་པར་འཛིན་པའི་བདེན་འཛིན་དེ་མགོ་གནོན་པ་
ཙམ་ཡང་བྱེད་མི་ནུས་པའི་ཕྱིར། ཞེས་སྟོན་པ་ལ། དེ་ཉིད་ལས། ཚོར་
བའི་རྐྱེན་གྱིས་སྲེད་པ་ཡིན། །ཚོར་བ་དེ་དག་ལ་ཡང་ཡོད། །ཅེས་པ་
འདི་གསུངས་པ་ཡིན་ཏེ། ཊཱི ཀ་ཆེན་ལས། ཞེས་གསུངས་པས་ནི་ལམ་
གཞན་གྱི་ཉོན་མོངས་དངོས་གྱུར་བ་གཞན་སྤངས་པ་ལ་སྲེད་པ་མི་ལྡོག་
120

པའི་རྒྱུ་མཚན་སྟོན་པ།།དེ་ཁོ་ན་ཉིད་རྟོགས་པའི་ལྟ་བ་དང་བྲལ་ན།
ཚོར་བ་ལ་བདེན་འཛིན་གྱི་མ་རིག་པ་ཅུང་ཟད་ཀྱང་མི་སྤོང་ལ། དེ་ལྟར་
ན་ཚོར་བ་བདེ་བ་སྐྱེས་པ་ན་མི་འབྲལ་བར་སྲེད་པ་དང༌། ཚོར་བ་སྡུག་
བསྔལ་སྐྱེས་པ་ན། ཞེས་པ་ནས། རྒྱུ་ལས་འབྲས་བུ་སྐྱེ་བར་ངེས་
པའི་ཕྱིར་རོ།། །ཞེས་པའི་བར་གསུངས་པའི་ཕྱིར་རོ། །གཞན་
(༢༨ན) ཡང༌། སྔར་གྱི་གང་ཟག་དེའི་རྒྱུད་ལ། གང་ཟག་རང་སྐྱ་ཐུབ་
པའི་རྫས་ཡོད་དུ་འཛིན་པའི་རྟོག་པ་ལྟ་བུ་མངོན་པ་གོང་འོག་གཉིས་
ནས་བཤད་པ་ལྟར་གྱི་ཉོན་མོངས་མངོན་གྱུར་བ་རེ་ཞིག་མེད་ཀྱང༌།
ཁོའི་རྒྱུད་ལ་དེ་མངོན་གྱུར་དུ་སྐྱེ་བ་སྲིད་དེ་འདུ་ཤེས་མེད་པའི་སྙོམས་
འཇུག་ལ་གནས་བཞིན་པའི་གང་ཟག་གི་རྒྱུད་ལ་ཚོར་འདུ་རགས་པ་
མེད་ཀྱང༌། དེའི་རྒྱུད་ལ་དེ་རགས་པ་སྐྱེ་བ་ཡོད་པའི་དཔེ་བཞིན་དུ་ཡིན་
·པའི་ཕྱིར་ཏེ། དེ་ཉིད་ལས། དམིགས་པ་དང་ནི་བཅས་པའི་
སེམས།།འགའ་ཞིག་ལ་ནི་གནས་པར་འགྱུར། །སྟོང་ཉིད་དང་ནི་བྲལ་
བའི་སེམས། །འགགས་པ་སླར་ཡང་སྐྱེ་འགྱུར་ཏེ།། འདུ་ཤེས་མེད་
ཕའི་སྙོམས་འཇུག་བཞིན། །དེས་ན་སྟོང་ཉིད་བསྒོམ་པར་བྱ། །ཞེས་
གསུངས་པའི་ཕྱིར། དེས་ན། ཚོར་བ་བདེ་བར་འཛིན་པའི་བདེན་
འཛིན་གྱིས་དྲངས་པའི་སྲེད་པ་ལྡོག་པའི་ཚུལ་ཡོད་དེ། ཚོར་བ་དང་ཚོར་
121

བ་པོ་གཉིས་བདེན་མེད་དུ་མངོན་སུམ་དུ་རྟོགས་པའི་ཤེས་རབ་གོམས་
པར་བྱས་བ་ལ་བརྟེན་ནས། དེའི་འདྲའི་བདེན་འཛིན་ལྡོག་དེ་ལྡོག་པའི་
སྟོབས་ཀྱིས་དེས་དྲངས་པའི་སྲེད་པ་ལྡོག་པའི་ཕྱིར་ཏེ། ཅེས་པར་ཡང་
སྟོན་ནོ། །ཞེས་གསུངས་པའི་ཕྱིར་རོ། །
༈ གཉིས་པ་དེ་ལྟར་སྒྲུབ་པའི་ཁུངས་བསྟན་པ་ལ་ཐེག་ཆེན་གྱི་
མདོའི་ཤེས་བྱེད་བཀོད་པ་དང༌། བསྟན་བཅོས་དང་ཐེག་དམན་གྱི་
མདོའི་ཤེས་བྱེད་དགོད་པ་གཉིས། དང་པོ་ནི། ལྷག་བསམ་བརྟན་པས་
ཞུས་པའི་མདོ་ལས། དཔེར་ན། མི་ལ་ལ་ཞིག་གིས་སྐྱུ་མ་མཁན་གྱི་
རོལ་མོ་བྱུང་བའི་ཚེ། སྒྱུ་མ་མཁན་གྱིས་སྤྲུལ་པའི་བུད་མེད་མཐོང་ནས།
འདོད་ཆགས་ཀྱི་སེམས་བསྐྱེད་དེ། དེ་འདོད་ཆགས་ཀྱི་སེམས་དཀྲིས་
ནས་འཁོར་གྱི་འཇིགས་ཤིང་བག་ཚ་སྟེ། སྟན་ལས་ལངས་ཏེ་སོང་སྟེ་དེ་
སོང་ནས་ཀྱང་བུད་མེད་དེ་ཉིད་ལ་མི་སྡུག་པར་ཡིད་ལ་བྱེད་ཅིང༌། མི་
རྟག་པ་དང་། སྡུག་བསྔལ་པ་དང༌། སྟོང་པ་དང༌། བདག་མེད་པར་
ཡིད་ལ་བྱེད་ན།།རིགས་ཀྱི་བུ་དེ་ཇི་སྙམ་དུ་སེམས། མི་དེ་ཡང་དག་
པར་ཞུགས་པ་ཡིན་ནམ་འོན་ཏེ་ལོག་པར་ཞུགས་པ་ཡིན། གསོལ་པ་
བཅོམ་ལྡན་འདས། གང་བུད་མེད་མ་མཆིས་པ་ལ་མི་སྡུག་པར་ཡིད་ལ་
བྱེད་ཅིང༌། མི་རྟག་པ་དང༌། སྡུག་བསྔལ་བ་དང་། སྟོང་པ་དང༌
122

བདག་མེད་པར་ཡིད་ལ་བགྱིད་པའི་མི་དེའི་མངོན་པར་བརྩོན་པ་དེ་ནི་
ལོག་པ་ལགས་སོ། །བཅོམ་ལྡན་འདས་ཀྱིས་བཀའ་སྩལ་བ། རིགས་ཀྱི་
བུ་འདི་ན་དགེ་སློང་དང་དགེ་སློང་མ་དང་དགེ་བསྙེན་དང་དགེ་བསྙེན་་་མ་
ཁ་ཅིག་མ་སྐྱེས་ཤིང་མ་བྱུང་བའི་ཆོས་རྣམས་ལ་མི་སྡུག་པར་ཡིད་ལ་
བྱེད་ཅིང༌། མི་རྟག་པ་དང་སྡུག་བཇལ་བ་དང་སྟོང་པ་དང་བདག་མེད་
ཧྥར་ཡིད་ལ་བྱེད་པ་གང་ཡིན་པ་དེ་དག་ཀྱང་དེ་དང་འདྲ་བར་ལྟ་བར་
ཕྱའོ། །ང་ནི་མི་ཇུན་པོ་དེ་དག་ལ་ལམ་བསྒོམ་པ་ཡིན་ནོ་ཞེས་མི་སྨྲ་སྟེ་
་དག་ནི་ལོག་པར་ཞུགས་པ་ཞེས་བྱའོ། །ཞེས་གསུངས་སོ། །ལུང་
“དེའི་དོན་ནི། སྒྱུ་མའི་བུད་མེད་དེ་བུད་མེད་མཚན་ཉིད་པར་
༣༨ བ) བཟུང་ནས་བུད་མེད་མཚན་ཉིད་པ་ཡིན་པའི་སྒྱུ་མའི་བུད་
༈འདི་ནི་མི་རྟག་པ་ཡིན་ནོ། །དེ་བཞིན་དུ་སྡུག་བསྔལ་བ་ཡིན་ནོ་
་དུ་བསྒོམ་པ་ལྟར་དུ། ཕུང་སོགས་བདེན་གྲུབ་ཏུ་བཟུང་ནས་བདེན་
་གྲུབ་པའི་ཕུང་སོགས་མི་རྟག་པ་ཡིན་ནོ་སྡུག་བསྔལ་བ་ཡིན་ནོ་
་དུ་བསྒོམ་པ་ཙམ་ལ་བརྟེན་ནས་མངོན་པ་གཉིས་ནས་བཤད་པའི་
མོངས་མངོན་གྱུར་ཙམ་ཡང་མགོ་གནོན་མི་ནུས་ཏེ། དེ་ལྟར་བསྒོམ་
བོའི་བློ་དེ་ལོག་ཤེས་ཡིན་པའི་ཕྱིར་རོ། །ཡང་སྒྱུ་མའི་བུད་མེད་ཙམ་ལ་
དམིགས་ནས་མི་རྟག་པ་སོགས་སྔར་བསྒོམ་པ་ལ་བརྟེན་ནས་སྒྱུ་མའི་
123

བུད་མེད་ལ་ཆགས་པའི་ཆགས་པ་མངོན་གྱུར་བ་རེ་ཞིག་མགོ་གནོན་
ནུས་པ་དེ་བཞིན་དུ། བདེན་རྫུན་གང་གིས་ཀྱང་ཁྱད་པར་དུ་མ་བྱས་
པར་ཕུང་པོ་ཙམ་ལ་དམིགས་ནས་བདེན་རྫུན་གང་གིས་ཀྱང་ཁྱད་པར་
དུ་མ་བྱས་པར་མི་རྟག་པ་སོགས་སྔར་བསྒོམ་པ་ལ་བརྟེན་ནས། དེ་སྔར་
རྟོགས་པའི་ལམ་ཡང་སྐྱེ་ལ། དེ་འདྲའི་ལམ་ལ་བརྟེན་ནས་སྔར་བཤད་
པའི་མངོན་པ་གཉིས་ནས་བཤད་པ་ལྟར་གྱི་ཉོན་མོངས་མངོན་གྱུར་རེ་
ཞིག་མགོ་གནོན་ཡང་ནུས་ལ། མདོ་འདིའི་དངོས་བསྟན་གྱི་དོན་ནི་སྔ་
མ་ལྟར་ཡིན་ཏེ། མདོ་འདིའི་དོན་འཆད་པ་ན། ཊཱིཀ་ཆེན་ལས། སྒྱུ་མའི་
བུད་མེད་ལ་བུད་མེད་དངོས་སུ་བཟུང་ནས། ཞེས་པ་ནས། སྔར་བཤད་
པ་བཞིན་གྱི་ལམ་རྒྱུད་ལ་སྐྱེའོ། །ཞེས་པའི་བར་གསུངས་པའི་ཕྱིར་རོ།།
ཡང་འཕགས་པ་བསམ་གཏན་པའི་དཔེ་མཁྱུད་ཀྱི་མདོ་ལས་གསུངས་
ཚུལ་ནི། འཇམ་དཔལ་གྱིས་བཅོམ་ལྡན་འདས་ལ་ཡུལ་གང་ལ་ཇི་འདྲ་
ཞིག་གིས་དམིགས་པ་ལ་བརྟེན་ནས། སེམས་ཅན་རྣམས་འཁོར་བ་
ལས་མི་གྲོལ་བ་ལགས། ཞེས་ཞུས་པའི་ལན་དུ། བཅོམ་ལྡན་འདས་
ཀྱིས། བདེན་བཞིའི་གནས་ལུགས་ཇི་ལྟ་བ་བཞིན་མི་ཤེས་ཤིང༌། སྡུག་
བསྔལ་གཙང་བདེ་རྟག་བདག་ཏུ་འཛིན་པའི་སེམས་ཅན་དེ་རྣམས།དེ་
ལྟར་འཛིན་པའི་ཕྱིན་ཅི་ལོག་གི་བློ་བཞི་ལ་བརྟེན་ནས་འཁོར་བ་ལས་
124

མི་གྲོལ་ཞེས་སྟོན་པ་ལ།།མདོ་དེ་ཉིད་ལས། འཇམ་དཔལ་འཕགས་
པའི་བདེན་པ་རྣམས་ཡང་དག་པར་ཇི་ལྟ་བ་བཞིན་མ་མཐོང་བས་
སེམས་ཅན་ཕྱིན་ཅི་ལོག་བཞིས་སེམས་ཅན་ཕྱིན་ཅི་ལོག་ཏུ་གྱུར་པ་
རྣམས་འཁོར་བ་ཡང་དག་པ་མིན་པ་འདི་ལས་འདའ་བར་མི་འགྱུར་རོ།།
ཞེས་སོགས་གསུངས་སོ། །དེ་རྗེས་རགས་པའི་མི་རྟག་སོགས་བཅུ་དྲུག་
རྟོགས་པའི་ལམ་ཙམ་བསྒོམ་པ་ལ་བརྟེན་ནས། མངོན་པ་གཉིས་ནས་
བཤད་པ་ལྟར་གྱི་ཉོན་མོངས་མངོན་གྱུར་རེ་ཞིག་རང་རྒྱུད་ལ་འགགས་
པའི་དགེ་སློང་འགའ་ཞིག་དེ་རང་རྒྱུད་ལ་དགག་པའི་ཚེ། བདག་གིས་
ཉོན་མོངས་མ་ལུས་པ་སྤངས་པའི་འགོག་པ་མངོན་དུ་བྱས་ཤིང་
བདག་གིས་དགྲ་བཅོམ་པ་ཡང་འཐོབ་པར་གྱུར་ཏོ། །སྙམ་པ་བྱུང་རྗེས་
སུ། ཁོ་འཆི་ཁ་མའི་ཚེ་ཁོ་རང་ལས་ཉོན་གྱིས་འཁོར་བར་སྐྱེ་བ་ལེན་
དགོས་པར་(༢༩ན) མཐོང་བ་ན། བདག་གིས་ཉོན་མོངས་སྤངས་
པའི་མྱང་འདས་ཐོབ་ཀྱང༌། ལས་ཉོན་གྱིས་སྐྱེ་བ་ལེན་དགོས་པ་འདུག་
ལ། བཅོམ་ལྡན་འདས་ཀྱི་ཉོན་མོངས་སྤངས་མ་ཐག་ཏུ་མྱང་འདས་ཐོབ་
སྟེ་ལས་ཉོན་གྱིས་སྐྱེ་བ་ལེན་མི་དགོས་པར་གསུངས་པས་དེས་ན་
བཅོམ་ལྡན་འདས་ཀྱི་གསུངས་པ་རྣམས་ལ་ཡིད་བརྟན་ཅུང་ཟད་ཀྱང་
མེད་དོ། །སྙམ་དུ་བཅོམ་ལྡན་འདས་ལ་དམིགས་ནས་ཉེས་དམིགས་
125

ཆེན་པོ་སྐྱེས་པའི་དབང་གིས་དམྱལ་བར་སྐྱེ་བར་ཡོད་དོ། །ཞེས་སྟོན་པ་
ལ། མདོ་དེ་ཉིད་ལས། འཇམ་དཔལ་གྱིས་བཅོམ་ལྡན་འདས་གང་ལ་
ཉེ་བར་དམིགས་པའི་སེམས་ཅན་རྣམས་འཁོར་བ་ལས་འདའ་བར་མི་
འགྱུར་བ་བསྟན་དུ་གསོལ། ཞེས་སྟོན་པས་བདེན་བཞི་ཡང་དག་པ་ཇི་
ལྟ་བ་བཞིན་དུ་མ་ཤེས་པས་འཁོར་བ་ལས་མི་གྲོལ་བར་གསུངས་པ་ལ།
རྫུན་གྱི་ཡུལ་གང་ལ་ཇི་འདྲ་བ་ཞིག་ཏུ་དམིགས་པས། འཁོར་བ་ལས་
མི་ཐར་པ་བཤད་པ་ཞུས་པའི་ལན་དུ། བདག་ནི་འཁོར་བ་ལས་འདའ་
བ་དང་མྱང་འདས་ཐོབ་པར་འགྱུར་རོ་སྙམ་དུ་བདེན་པར་ཞེན་པའི་ཚུལ་
གྱི་རྟོགས་པར་བྱེད་པས། མི་རྟག་པ་ལ་སོགས་པ་བསྒོམ་པ་ན། བདག་
གིས་སྡུག་བསྔལ་ཤེས་སོ། །ཀུན་འབྱུང་སྤངས་སོ། །འགོག་པ་མངོན་དུ་
བྱས་སོ། །ལམ་བསྒོམས་སོ་སྙམ་ནས་བདག་ནི་དགྲ་བཅོམ་པར་གྱུར་
ཏོ་སྙམ་པ་འབྱུང་ངོ༌། །ཞེས་གསུངས་པ་ཡིན་ཏེ། མདོ་དེའི་དོན་འཆད་
པ་ན། ཊཱིཀ་ཆེན་ལས། སྔར་བཤད་པ་ལྟར་གྱི་ཉོན་མོངས་མངོན་གྱུར་
རེ་ཞིག་སྤངས་པ་ན། ཟག་པ་ཐམས་ཅད་ཟད་དོ་སྙམ་པ་སྐྱེའོ། །དེ་འཆི་
བའི་དུས་ཀྱི་ཚེ་རང་སྐྱེ་བ་ལེན་པར་མཐོང་བ་ན། སངས་རྒྱས་ལ་ཐེ་
ཚོམ་ཟོས་པའི་ཉེས་པས་དམྱལ་བ་ཆེན་པོར་ལྷུང་བར་འགྱུར་རོ། །ཞེས་
གསུངས་པའི་ཕྱིར། དེ་རྗེས་བདེན་བཞི་རང་བཞིན་མེད་པར་རྟོགས་
126

པའི་ལམ་རྒྱུད་ལ་སྐྱེ་མ་མྱོང་བར་འཁོར་བ་ལས་གྲོལ་བའི་མྱང་འདས་
ཐོབ་མི་ནུས་ཤིང་། དེ་ཐོབ་པ་ལ་བདེན་བཞི་རང་བཞིན་མེད་པར་
རྟོགས་མྱོང་བ་གཅིག་དགོས་ཞེས་སྟོན་པ་ལ། མདོ་ཉིད་ལས། འཇམ་
དཔལ་གང་གིས་འདུ་བྱེད་ཐམས་ཅད་མ་སྐྱེས་པ་མཐོང་བ་དེས་ནི།
སྡུག་བསྔལ་ཡོངས་སུ་ཤེས་པ་ཡིན་ནོ། །ཞེས་པ་ནས། ལམ་བསྒོམ་པ་
ཡིན་ནོ། །ཞེས་པའི་བར་གསུངས་སོ། །དེས་ན་ཉོན་མོངས་སྤངས་པའི་
ཐར་པ་ཐོབ་པ་ལ་གནས་ལུགས་རྟོགས་མྱོང་བ་གཅིག་དགོས་ཏེ།
བདག་མེད་རྟོགས་མ་མྱོང་བའི་གང་ཟག་གི་རྒྱུད་ཀྱི་རགས་པའི་མི་རྟག་
པ་ལ་སོགས་བཅུ་དྲུག་རྟོགས་པའི་ལམ་ཙམ་ལ་བརྟེན་ནས་ཉོན་མོངས་
ཀྱི་ས་བོན་སྤོངས་མི་ནུས་པའི་ཕྱིར་ཏེ། བདེན་བཞི་རང་བཞིན་མེད་
པར་རྟོགས་ཟིན་གོམས་པར་བྱས་པ་ལ་བརྟེན་ནས། འཁོར་བ་ལས་
གྲོལ་བའི་ཐར་པ་ཐོབ་ནུས་པའི་ཕྱིར་ཏེ། ཊཱིཀ་ཆེན་ལས། བདེན་བཞི་
རང་བཞིན་ལས་གྲུབ་པ་མེད་པར་མཐོང་བས་དེས་འཁོར་བ་ལས་གྲོལ་
བར་བྱེད་ལ། ཞེས་པ་ནས། དེ་སྤོང་བ་ལ་ཡིན་ལུགས་ཀྱི་དོན་རྟོགས་
ནས་བསྒོམ་པ་(༢༩བ) དགོས་པར་བསྟན་ནོ། །ཞེས་པའི་བར་
གསུངས་པའི་ཕྱིར་རོ།།།གཞན་ཡང། འཁོར་བ་ལས་གྲོལ་བ་ཐོབ་པ་
ལ། སྟོང་ཉིད་མངོན་སུམ་དུ་རྟོགས་མྱོང་བ་གཅིག་དགོས་ཏེ། དེ་མངོན་
127

སུམ་དུ་རྟོགས་མ་མྱོང་བར་རྒྱུན་ཞུགས་སོགས་ཀྱི་འབྲས་བུ་བཞི་ཐོབ་
པར་བྱེད་པའི་གང་ཟག་དང། ཐོབ་བྱེད་ཀྱི་ཐབས་དགེ་སྦྱོང་གི་ཚུལ་
བཞི་དང་། ཐོབ་བྱའི་འབྲས་བུ་བཞི་རྣམས་བདེན་པར་འཛིན་པའི་
བདེན་འཛིན་ཀུན་བཏགས་མ་སྤངས་པར། འབྲས་གནས་བཞི་པོ་གང་
ཡང་ཐོབ་མི་ནུས་པའི་ཕྱིར་ཏེ། རྡོ་རྗེ་གཅོད་པ་ལས། རབ་འབྱོར་འདི་
ཇི་སྙམ་དུ་སེམས་རྒྱུན་དུ་ཞུགས་པ་འདི་ཇི་སྙམ་དུ་བདག་གིས་རྒྱུན་དུ་
ཞུགས་པའི་འབྲས་བུ་ཐོབ་བོ་སྙམ་དུ་སེམས་སོ། །རབ་འབྱོར་གྱིས་
གསོལ་བ། བཅོམ་ལྡན་འདས་དེ་ནི་མ་ལགས་སོ། །དེ་ཅིའི་སླད་དུ་ཞེ་
ན། བཅོམ་ལྡན་འདས་དེ་ནི་གང་ལ་ཡང་ཞུགས་པ་མ་མཆིས་པའི་སླད་
དུ་སྟེ། དེས་ན་རྒྱུན་དུ་ཞུགས་པ་ཞེས་བྱའོ། །ཞེས་པ་དང༌། བཅོམ་ལྡན་
འདས་གལ་ཏེ་རྒྱུན་དུ་ཞུགས་པ་དེ་འདི་སྙམ་དུ། ཞེས་པ་ནས། གང་
ཟག་ཏུ་འཛིན་པར་འགྱུར་ལགས། ཞེས་པའི་བར་གསུངས་པའི་ཕྱིར།
མདོ་དེས་རྒྱུན་ཞུགས་ཀྱི་འབྲས་གནས་བདེན་པར་འཛིན་པའི་བདེན་
འཛིན་དང་། འབྲས་བུ་བཞི་བདེན་པར་འཛིན་པའི་བདེན་འཛིན་
གཉིས་བསྟན་པའི་དང་པོ་དེ་གང་ཟག་གི་བདེན་འཛིན་དང༌། ཕྱི་མ་དེ་
ཆོས་ཀྱི་བདེན་འཛིན་ཡིན་ནོ། །
༈ གཉིས་པ་ནི། གདགས་གཞི་ཕུང་པོ་བདེན་མེད་དུ་རྟོགས་པའི་
128

ལམ་རང་རྒྱུད་ལ་སྐྱེ་མ་མྱོང་བར། གདགས་གཞི་ཕུང་པོ་བདེན་པར་
འཛིན་པའི་བདེན་འཛིན་རང་རྒྱུད་ལ་ཡོད་པའི་གང་ཟག་ཡིན་ན། ངར་
འཛིན་ལྷན་སྐྱེས་རང་རྒྱུད་ལ་ཡོད་པའི་གང་ཟག་ཡིན་པས་ཁྱབ་ཅིང༌།
དེ་འདྲའི་ལམ་རང་རྒྱུད་ལ་སྐྱེ་མ་མྱོང་ཞིང་། གདགས་གཞི་ཕུང་པོ་
བདེན་པར་འཛིན་པའི་བདེན་འཛིན་དང་ངར་འཛིན་ལྷན་སྐྱེས་གཉིས་
རྒྱུད་ལ་ལྡན་པའི་ཐ་མལ་པའི་སྐྱེས་བུ་རྣམས། ངར་འཛིན་ལྷན་སྐྱེས་
ཀྱིས་དབང་གིས་ལས་བསགས་ལས་ཀྱི་དབང་གིས་འཁོར་བར་སྐྱེ་བ་
ལེན་པས་ན། འཁོར་བ་ལས་གྲོལ་བའི་ཐར་པ་ཐོབ་པ་ལ། ཆོས་ཀྱི་
བདག་མེད་རྟོགས་མྱོང་བ་གཅིག་དགོས་ཏེ། རིན་ཆེན་འཕྲེང་བ་ལས།
ཇི་སྲིད་ཕུང་པོར་འཛིན་ཡོད་པ། །དེ་སྲིད་དེ་ལ་ངར་འཛིན་ཡོད། །ངར་
འཛིན་ཡོད་ན་ཡང་ལས་ཏེ། །དེ་ལས་ཡང་ནི་སྐྱེ་བ་ཡིན། །ཞེས་
གསུངས་པའི་ཕྱིར་དང། དེའི་དོན་འཆད་པ་ན། ཊཱིཀ་ཆེན་ལས། བདེན་
འཛིན་གྱི་ཞེན་ཡུལ་སུན་མ་ཕྱུང་བར་དུ་འཇིག་ལྟའི་ཞེན་ཡུལ་སུན་མི་
ཕྱིན་པས་སོ། །ཞེས་སོགས་དང༌། འཇིག་ལྟ་ཡོད་པས་དེའི་དབང་གིས་
འཁོར་བར་འཆིང་པའི་ལས་སོགས་པ་དང་། དེ་ལས་ལས་དབང་གིས་
འཁོར་བར་སྐྱེ་བ་གསུངས་ཏེ། ཞེས་གསུངས་པའི་ཕྱིར། འོ་ན་དེ་འདྲའི་
ཐ་མལ་པ་རྣམས་ལས་གསོག་ཚུལ་དེ་ལྟར་ཡིན་ན། ལས་དབང་གིས་
129

འཁོར་བར་སྐྱེ་བ་ལེན་ཚུལ་དེ་ཇི་ལྟར་ཡིན་ཞེ་ན། དེ་ཡོད་དེ། ཉོན་
མོངས་པའི་ཉོན་མོངས་དང༌།།ལས་ཀྱི་ཉོན་མོངས། སྡུག་བསྔལ་གྱི་
ཉོན་མོངས་གསུམ་པོ་འདི་སྔ་ཕྱི་རིམ་པ་མ་ངེས་པར་མགལ་མེའི་འཁོར་
ལོ་ལྟ་བུར་འཁོར་བའི་སྒོ་ནས་འཁོར་བར་( ༣༠ན) སྐྱེ་བ་ལེན་པའི་
ཕྱིར་ཏེ། རིན་ཆེན་འཕྲེང་བ་ལས། ལམ་གསུམ་ཐོག་མཐའ་དབུས་མེད་
པ། །འཁོར་བའི་དཀྱིལ་འཁོར་མགལ་མེ་ཡི། །དཀྱིལ་འཁོར་ལྟ་བུར་
ཕན་ཚུན་གྱི། །རྒྱུན་ཅན་འདི་ནི་འཁོར་བར་འགྱུར། །ཞེས་དང༌། ཊཱིཀ་
ཆེན་ལས། ལམ་གསུམ་ནི་ཉོན་མོངས་དང་ལས་སྐྱེ་བའི་ཀུན་ཉོན་
གསུམ་མོ། །དེ་གསུམ་ལ་ཐོག་མཐའ་དང་དབུས་མེད་པ་ནི། ཞེས་པ་
ནས། རྒྱུན་ཅན་གྱི་དོན་ནོ།།།ཞེས་པའི་བར་གསུངས་པའི་ཕྱིར། དེའི་
དོན་བསྡུ་ན་ཉོན་མོངས་ཀྱི་ཉོན་མོངས་ལས། རང་འབྲས་ཟག་བཅས་
ཀྱི་ལས་ཀྱི་ཉོན་མོངས་སྐྱེ། དེ་ལས་རང་འབྲས་སྡུག་བསྔལ་གྱི་ཉོན་
མོངས་སྐྱེ། དེ་ལས་སླར་ཡང་རང་འབྲས་ཉོན་མོངས་ཀྱི་ཉོན་མོངས་སྐྱེ་
བ་ནི། སྔ་ཕྱིའི་གོ་རིམ་མེད་པའི་དོན་ཡིན་ནོ།།།འོ་ན་འཁོར་བ་རྒྱུ་
འབྲས་ལྡོག་ཚུལ་དེ་གང་ཞེ་ན། དེའི་ཚུལ་ཡོད་དེ་ང་རང་བཞིན་མེད་པ་
རྟོགས་ཟིན་གོམས་པར་བྱས་པ་ལ་བརྟེན་ནས། ངར་འཛིན་ལྷན་སྐྱེས་
ལྡོག །དེ་ལོག་པའི་སྟོབས་ཀྱིས། ངར་འཛིན་ལྷན་སྐྱེས་ཀྱི་དབང་གིས་
130

ལས་བསགས་པ་ལྡོག དེ་ལོག་པས་ལས་ཉོན་གྱི་དབང་གིས་འཁོར་
བར་སྐྱེ་བ་བླངས་ནས་སྡུག་བསྔལ་མྱོང་བ་དེ་ལྡོག་པ་ཡིན་པའི་ཕྱིར་ཏེ།
རིན་ཆེན་ཕྲེང་བ་ལས། དེ་ནི་རང་གཞན་གཉིས་ཀ་དང་། །དུས་གསུམ་
ཉིད་དུའང་མ་ཐོབ་ཕྱིར། །ངར་འཛིན་པ་ནི་ཟད་པར་འགྱུར། །དེ་ལས་
ལས་དང་སྐྱེ་བ་ཡང་།།།ཞེས་གསུངས་པའི་ཕྱིར། དེས་ན་སྟོང་ཉིད་
མངོན་སུམ་དུ་རྟོགས་མ་མྱོང་བར། ཐེག་དམན་གྱི་མྱང་འདས་ཙམ་ཡང་
ཐོབ་མི་ནུས་ལ། དེ་ཐོབ་པའི་གང་ཟག་ཡིན་པ་དེ་ལ་སྟོང་ཉིད་མངོན་
སུམ་དུ་རྟོགས་མྱོང་བའི་གང་ཟག་ཡིན་པ་གཅིག་དགོས་པ་འཕགས་
པའི་བཞེད་པ་ཡིན་ཏེ། ·རིན་ཆེན་འཕྲེང་བ་ལས།།དེ་ལྟར་ཡང་དག་ཇི་
བཞིན་དུ། །འགྲོ་བ་དོན་མེད་ཤེས་ནས་ནི། །རྒྱུ་མེད་པ་ཡི་མེ་བཞིན་
དུ། །གནས་མེད་ལེན་མེད་མྱ་ངན་འདའ། །ཞེས་གསུངས་པའི་ཕྱིར།
དེ་ལ་ཁ་ཅིག་ན་རེ། ལུང་འདི་རྣམས་ཀྱིས་བྱང་སེམས་ཀྱིས་དེ་ལྟར་
བསྒོམ་པས་མི་གནས་པའི་མྱང་འདས་ཐོབ་ནུས་པར་བསྟན་པ་ཡིན་གྱི།
ཐེག་དམན་གྱི་དབང་དུ་བྱས་པ་མ་ཡིན་ནོ། །ཞེ་ན། མི་འཐད་དེ། ལུང་
དེའི་འཇུག་ཐོགས་དེ་མ་ཐག་ཏུ། ཉན་རང་སློབ་པ་འཕགས་པས་སྟོང་
ཉིད་གཙོ་བོར་བསྒོམ་པ་ལ་བརྟེན་ནས་མྱང་འདས་མྱུར་དུ་ཐོབ་པར་
འགྱུར་ལ་བྱང་སེམས་རྣམས་ཀྱིས་ཀྱང་ཉན་རང་སློབ་པ་རྣམས་བཞིན་
131

དུ། རང་དོན་དུ་མྱང་འདས་ཐོབ་བྱའི་གཙོ་བོར་བྱས་ནས་མྱང་འདས་
ཐོབ་པ་ལ་གཙོ་བོར་འབད་ན་མྱང་འདས་མྱུར་དུ་ཐོབ་པར་འགྱུར་ཀྱང༌།
དེ་དེ་ལྟར་མི་འབད་པར་སྙིང་རྗེ་ཆེན་པོའི་དབང་གིས་བསམ་བཞིན་དུ་
སྲིད་པར་སྐྱེ་བ་ཚད་མེད་བླངས་ནས་སེམས་ཅན་དོན་རླབས་པོ་ཆེ་
མཛད་པའི་ཕྱིར། ཞེས་བྱང་སེམས་ཀྱི་མྱང་འདས་ཐོབ་ཚུལ་བྱེ་བྲག་ཏུ་
ཕྱེ་ནས་གསུངས་པའི་ཚུལ་སྟོན་པ་ལ། རིན་ཆེན་འཕྲེང་བ་ལས། དེ་
ལྟར་བྱང་ཆུབ་སེམས་པས་ཀྱང་།། མཐོང་ནས་བྱང་ཆུབ་ངེས་པར་
འདོད། །འོན་ཀྱང་དེ་ནི་སྙིང་རྗེ་(༣༠བ) ཡིས། །བྱང་ཆུབ་བར་དུ་
སྲིད་མཚམས་སྦྱོར། །ཞེས་གསུངས། གཞན་ཡང༌། ཐེག་དམན་གྱི་མྱང་
འདས་ཐོབ་པ་ལ། སྟོང་ཉིད་རྟོགས་པའི་ལམ་ཐོབ་པ་སྔོན་དུ་འགྲོ་
དགོས་ཏེ། ཐེག་དམན་སློབ་པས་ཐོས་བསམ་བྱེད་པའི་གཞིར་གྱུར་པའི་
ཉན་ཐོས་ཀྱི་སྡེ་སྣོད་ལས་དཔེ་ལྔའི་སྒོ་ནས་ཕུང་པོ་ལྔ་ལ་སོགས་པའི་
འདུས་བྱས་རྣམས་རང་བཞིན་མེད་པར་བསྟན་པ་ཡིན་པའི་ཕྱིར་ཏེ།
ཉན་ཐོས་ལ་བསྟན་པའི་མདོ་ལས། ཉན་ཐོས་རྣམས་ཀྱི་ཉོན་མོངས་
པའི་སྒྲིབ་པ་སྤང་བར་བྱ་བའི་ཕྱིར། གཟུགས་ནི་དབུ་བ་བརྡོས་པ་འདྲ།།
ཚོར་བ་ཆུ་ཡི་ཆུ་བུར་བཞིན། །འདུ་ཤེས་སྨིག་སྒྱུ་ལྟ་བུ་སྟེ། །།འདུ་བྱེད་
རྣམས་ནི་ཆུ་ཤིང་བཞིན།། རྣམ་པར་ཤེས་པ་སྒྱུ་མ་ལྟར།།།ཉི་མའི་
132

གཉེན་གྱིས་བཀའ་སྩལ་ཏོ། །ཞེས་གསུངས་པའི་ཕྱིར། དེ་ལ་ཁོ་ན་རེ།
བྱང་ཆུབ་སེམས་འགྲེལ་ལས། སྟོན་པས་ཉན་ཐོས་རྣམས་ལ་ཕུང་པོ་ལྔ་
གསུངས་པ་ལ། བྱང་སེམས་རྣམས་ལ་གཟུགས་དབུ་བ་རྡོས་པ་སོགས་
ལྔ་དང་འདྲ་བར་བཤད་པ་དང་འགལ་བའི་ཕྱིར། ཞེ་ན་མི་འགལ་ཏེ།
དེ་ནི་སྟོང་ཉིད་ཕྲ་མོ་སྟོན་པའི་སྣོད་དུ་མི་རུང་བའི་ཉན་ཐོས་འགའ་ཞིག་
ལ་དགོངས་པ་ཡིན་པའི་ཕྱིར། དེས་ན། ཐར་པ་ཙམ་ཐོབ་པ་ལ་ཡང༌།
སྟོང་ཉིད་རྟོགས་པའི་ལམ་ཐོབ་མྱོང་བ་གཅིག་དགོས་པར་བྱང་ཆུབ་
སེམས་འགྲེལ་ལས་གསུངས་པ འི་ཕྱིར་ཏེ། དེ་ཉིད་ལས།།གང་དག་
སྟོང་ཉིད་མི་ཤེས་པ། །དེ་དག་ཐར་པ་རྟེན་མིན་པ། །འགྲོ་དྲུག་སྲིད་
པའི་བཙོན་རར་ནི། །རྨོངས་པ་དེ་དག་འཁོར་བར་འགྱུར། །ཞེས་
གསུངས་པའི་ཕྱིར། གཞན་ཡང་ཐེག་དམན་གྱི་སྡེ་སྣོད་ལས་སྟོང་ཉིད་
བསྟན་པ་ཡིན་ཏེ།།ཐེག་དམན་གྱི་སྡེ་སྣོད་ལས་ཟག་བཅས་ཀྱི་སྡུག་
བསྔལ་སོགས་འདུས་བྱས་རང་བཞིན་གྱི་སྐྱེ་བ་མེད་པ་སྟོང་ཉིད་དུ་
བསྟན་པ་དང༌། ཐེག་དམན་ལས་གཞན་ཐེག་ཆེན་གྱི་སྡེ་སྣོད་དུ་
ཟག་བཅས་ཀྱི་སྡུག་བསྔལ་ལ་སོགས་པའི་འདུས་བྱས་རྣམས་གདོད་མ་
ནས་ཟད་པ་སྟེ་རང་བཞིན་གྱིས་མེད་པ་སྟོང་ཉིད་དུ་བསྟན་པ་སྟེ་གོ་དོན་
འདྲ་བ་ཡིན་པའི་ཕྱིར་ཏེ། རིན་ཆེན་འཕྲེང་བ་ལས། ཐེག་པ་ཆེ་ལ་སྐེ་
133

མེད་བསྟན། །གཞན་གྱི་ཟད་པ་སྟོང་པ་ཉིད། །ཟད་དང་མི་སྐྱེའི་དོན་དུ་
ནི། །གཅིག་པ་དེ་ཕྱིར་བཟོད་པར་གྱིས། །ཞེས་གསུངས་པའི་ཕྱིར། འོ་
ན་ཐེག་དམན་གྱི་སྡེ་སྣོད་ལས་ཟག་བཅས་ཀྱི་སྡུག་བསྔལ་ལ་སོགས་
པའི་འདུས་བྱས་རྣམས་གདོད་མ་ནས་ཟད་པར་བསྟན་ལ།།དེ་ཐེག་
དམན་གྱི་མདོ་གང་དུ་བསྟན་སྙམ་ན་འདི་ལ།
༈ བཤད་བྱའི་མདོ་དགོད་པ་དང༌། མདོའི་དོན་བཤད་པ་གཉིས་
ལས། དང་པོ་ནི། རིགས་པ་དྲུག་ཅུ་པའི་འགྲེལ་པར་ཐེག་དམན་གྱི་
མདོ་དྲངས་པ་ལས། །གང་སྡུག་བསྔལ་འདི་མ་ལུས་པར་སྤངས་པ།
ངེས་པར་སྤངས་པ། བྱང་བར་གྱུར་པ། ཟད་པ་འདོད་ཆགས་པ་དང་
བྲལ་བ། འགོག་པ་ཉེ་བར་ཞི་བ་ནུས་པ། སྡུག་བཇལ་གཞན་གྱིས་
མཚམས་མི་སྦྱོར་ཞིང༌། མི་འབྱུང་མི་སྐྱེ་བ་འདི་ནི་ཞི་བ། འདི་ནི་གྱ་ནོམ་
པ་སྟེ། འདི་ལྟ་སྟེ་ཕུང་པོ་ཐམས་ཅད་ངེས་པར་སྤངས་པ། སྲིད་པ་ཟད་
པ། འདོད་ཆགས་པ་དང་བྲལ་བ། འགོག་པ་(༣༡ན) མྱང་ལས་
འདས་པའོ།། ཞེས་གསུངས་སོ། །གཉིས་པ་ནི། ད་ལྟར་གྱི་སྡུག་བསྔལ་
ལམ་ཟག་བཅས་ཀྱི་ཕུང་པོའི་དབང་དུ་མཛད་ནས། གང་སྡུག་བསྔལ་
འདི་མ་ལུས་པ་སྤངས་པ། ཞེས་པ་ནས། ཉེ་བར་ཞི་བ་ནུས་པ། ཞེས་
པའི་བར་གསུངས་པ་ཡིན་ཏེ། མདོ་དེའི་ཚིག་ཟུར་དུ་འདི་ནི་ཞེས་པ་སྟེ་
134

ཚིག་སྨོས་པ་ལ་དགོས་པ་ཡོད་པའི་ཕྱིར། མ་འོངས་པའི་སྡུག་བསྔལ་
ལམ་ཟག་བཅས་ཀྱི་ཕུང་པོའི་དབང་དུ་མཛད་ནས་སྡུག་བསྔལ་གཞན་
གྱིས་མཚམས་མི་སྦྱོར་ཞིང་། ཞེས་པ་ནས། མྱ་ངན་ལས་འདས་པའོ།།
ཞེས་པའི་བར་གསུངས་པ་ཡིན་ཏེ།།དེའི་ཚིག་ཟུར་དུ་སྡུག་བསྔལ་
གཞན་མཚམས་མི་སྦྱོར་ཞེས། སྐྱེ་བ་ཕྱི་མའི་ཟག་བཅས་ཀྱི་སྡུག་བཇལ་
གྱི་ཕུང་པོ་མཚམས་མི་སྦྱོར་བར་བཤད་པའི་ཕྱིར། དེས་ན། སྡུག་
བཇལ་ཞེས་པའི་སྡུག་བསྔལ་གྱི་སྤྱི་སྒྲ་འདི། བྱེ་བྲག་ཉོན་མོངས་ལ་
འཆད་པ་ནི་མི་རིགས་ཏེ། སྤྱིར་གཏང་ལ། སྤྱིའི་སྒྲ་སྤྱིའི་དོན་ལ་བཤད་
དུ་མི་རུང་ན། སྤྱིའི་སྒྲ་བྱེ་བྲག་གི་དོན་ལ་བཤད་དགོས་ཀྱང༌། སྐབས་
འདིར་ནི་སྤྱི་སྒྲ་སྤྱི་སྒྲའི་དོན་ལ་བཤད་དུ་རུང་བའི་ཕྱིར་ཏེ། སྐབས་
འདིར་སྡུག་བསྔལ་ཞེས་པའི་སྒྲ་དེ་སྡུག་བསྔལ་གྱི་ཕུང་པོ་ལ་འཇུག་པའི་
དབང་དུ་བྱས་ནས། སྡུག་བསྔལ་གྱི་ཕུང་པོ་མ་ལུས་པར་སྤངས་པ་ཞེས་
སོགས་བརྗོད་དགོས་ཏེ། སྡུག་བསྔལ་ཞེས་པའི་སྒྲ་དེ་བྱེ་བྲག་ཉོན་
མོངས་ལ་འཇུག་པའི་དབང་དུ་བྱས་ནས། གང་ཉོན་མོངས་འདི་མ་ལུས་
པར་སྤངས་པ། ཞེས་སོགས་བརྗོད་མི་དགོས་པའི་ཕྱིར་ཏེ། ཊཱིཀ་ཆེན་
ལས། སྡུག་བསྔལ་ལམ་ཕུང་པོ་འདི་ཞེས་པ་དེ་གཉིས་ནི་བྱེ་བྲག་ཅེས་
པ་ནས། འདིར་ནི་སྤྱི་སྒྲའི་སྟེང་ནས་བཤད་དུ་ཡོད་པའི་ཕྱིར་རོ། །ཞེས་
135

པའི་བར་གསུངས་པའི་ཕྱིར། མདོ་འདིའི་དོན་ངེད་དབུ་མ་པས་འཆད་
དགོས་ཀྱི་མཐར་ཐུག་ཐེག་པ་གསུམ་དུ་གྲུབ་པར་ཁས་ལེན་པའི་དངོས་
སྨྲ་བ་རྣམས་ཀྱི་འཆད་མི་ནུས་སོ། །དེའི་རྒྱུ་མཚན་ནི། མདོ་དེའི་ཚིག་
ཟུར་གྱི་ཟད་པ་ཞེས་པའི་མདོ་ཚིག་འདིས་བསྟན་པའི་སྡུག་བསྔལ་གྱི་
ཕུང་པོ་ཟད་པའི་ཟད་པ། སྡུག་བསྔལ་གྱི་ཕུང་པོ་གདོད་མ་ནས་རང་
བཞིན་གྱིས་ཟད་པ་ལ་བྱེད་དམ། དེ་དེའི་གཉེན་པོར་གྱུར་པའི་ལམ་
གྱིས་ཁོ་སྤངས་ནས་མེད་པའི་ཟད་པ་ལ་བྱེད། དང་པོ་ནི་མི་འཐད་དེ།
དངོས་སྨྲ་བ་རྣམས་ཀྱིས་སྡུག་བསྔལ་གྱི་ཕུང་པོ་དེ་རང་བཞིན་གྱིས་གྲུབ་
པར་ཁས་བླངས་པའི་ཕྱིར། གཉིས་པ་ལྟར་ཡིན་ན། ལྷག་མེད་མྱང་
འདས་ཀྱི་གནས་སྐབས་ན་སྡུག་བསྔལ་གྱི་ཕུང་པོ་མེད་པར་ཐལ། དམ་
བཅའ་དེའི་ཕྱིར། འདོད་ན། ལྷག་མེད་ཀྱི་གནས་སྐབས་ན་ལྷག་མེད་
མྱང་འདས་མངོན་དུ་བྱས་པའི་གང་ཟག་མེད་པར་ཐལ། འདོད་པ་གང་
ཞིག་ཐེག་དམན་གྱི་མྱང་འདས་ལ་གནས་པའི་གང་ཟག་ཡིན་ན། སྡུག་
བསྔལ་གྱི་ཕུང་པོ་རྒྱུད་ལྡན་ཡིན་དགོས་པའི་ཕྱིར། དང་པོ་དངོས། ཕྱི་
མ་ཁས་སོ། །འདོད་ན། མངོན་དུ་བྱ་རྒྱུའི་མྱང་འདས་ཡོད་པ་ན་བྱེད་
མཁན་གྱི་གང་ཟག་མེད་པ་དང༌། མྱང་འདས་མངོན་དུ་བྱེད་མཁན་གྱིས་
གང་ཟག་ཡོད་པ་(༣༡བ) ན་བྱར་རྒྱུའི་མྱང་འདས་མེད་པར་འགྱུར་
136

བར་ཐལ་ལོ། །དེས་ན། ཁོ་བོ་ཅག་དབུ་མ་པའི་ལུགས་ལ། དེའི་
སྐབས་ནས་བསྟན་པའི་དབུ་མ་དེ་སྡུག་བསྔལ་གྱི་ཕུང་པོ་རང་བཞིན་
གྱིས་ཟད་པའམ། དེ་རང་བཞིན་གྱིས་གྲུབ་པས་སྟོང་པའི་སྟོང་ཉིད་དུ་
གྱུར་པའི་མྱང་འདས་ལ་བྱ་སྟེ། རྒྱུད་བླ་མ་ལས། ཉོན་མོངས་གདོད་
ནས་བཟད་ཕྱིར་རོ། །ཞེས་དང༌། གདོད་ནས་བཟད་པས་ཟད་ཕྱིར་རོ།།
ཞེས་གསུངས་པའི་ཕྱིར་རོ། །ཞེས་པའི་རིགས་པ་འདི་ནི། ཊཱི ཀ་ཆེན་
ལས། དེ་ལྟར་བྱས་ན་དངོས་པོར་སྨྲ་བ་རྣམས་ལྟར་ན། ཞེས་པ་ནས།
མདོའི་དོན་ལེགས་པར་བཤད་པར་ནུས་སོ། །ཞེས་པའི་བར་གྱི་དོན་
ཡིན་ཅིང༌། ཊཱི ཀ་ཆེན་ལས། དེས་ན་མདོ་ལས་འདི་འདྲའི་ཟད་པ་བསྟན་
ནས། སྡུག་བསྔལ་འགགས་པའི་འགོག་པ་མྱ་ངན་ལས་
་འདས་
འདས་པར་
བསྟན་པ་དེ་དང་རང་བཞིན་གྱི་སྐྱེ་བ་མེད་པའི་འགོག་པ་བསྟན་པ་
གཉིས་དོན་གཅིག་ཏུ་འཕགས་པས་གསུངས་པ་འདི་མ་རྟོགས་པར་སྣང་
བས་ཞིབ་ཏུ་བཤད་དོ། །ཞེས་གསལ་བར་གསུངས་སོ། །གཞན་ཡང༌།
ཐེག་དམན་གྱིས་སྡེ་སྣོད་ལས་ཆོས་ཀྱི་བདག་མེད་བསྟན་པ་ཡིན་ཏེ།
ལུང་ཕྲན་ཚེགས་ཀྱི་ཀ་ཏ་ཡ་ན་ལ་གདམས་པའི་མདོ་ལས་མཐའ་གཉིས་
དང་བྲལ་བའི་ཆོས་ཀྱི་བདག་མེད་ཕྲ་མོ་བསྟན་པའི་ཕྱིར་ཏེ། མདོ་དེ་
ཉིད་ལས། ཀ་ཏ་ཡ་ན་གང་གི་ཕྱིར། འཇིག་རྟེན་འདི་དག་ཕལ་ཆེར་ནི་
137

ཡོད་པ་དང་མེད་པ་ཉིད་དུ་མངོན་པར་ཞེན་ཏེ། དེའི་དབང་གིས་སྐྱེ་བ་
དང༌། ན༌བ༌དང༌། རྒ་བ་དང༌། མྱ་ངན་དང༌། སྨྲེ་ངག་འདོན་པ་དང༌།
སྡུག་བསྔལ་བ་དང༌། ཡིད་མི་བདེ་བ་དང༌། འཁྲུག་པ་ལ་སོགས་པ་
ལས་ཡོངས་སུ་མི་གྲོལ་ལོ། །ཞེས་པ་དང༌།།དེའི་དོན་འཆད་པ་ལ་
བསྟན་བཅོས་ལས། བཅོམ་ལྡན་དངོས་དང་དངོས་མེད་པ། །མཁྱེན་
པས་ཀ་ཏ་ཡ་ན་ཡི། །གདམས་ངག་ལས་ནི་ཡོད་པ་དང༌། །མེད་པ་
གཉིས་ཀའང་དགག་པ་མཛད། །ཅེས་གསུངས་པའི་ཕྱིར་རོ། །བྱས་པ་
ལ་ཁོ་ན་རེ། ཆོས་ཀྱི་བདག་མེད་ཕྲ་མོ་མངོན་སུམ་དུ་རྟོགས་པའི་ཐེག་
དམན་གྱི་གང་ཟག་མེད་དེ། རང་བཞིན་གནས་རིགས་མངོན་སུམ་དུ་
རྟོགས་པའི་ཐེག་དམན་གྱི་གང་ཟག་མེད་པའི་ཕྱིར་ཏེ། རྒྱུད་བླ་མ་ལས།
ཉི་མའི་དཀྱིལ་འཁོར་འོད་འབར་བ། །མིག་མེད་པས་ནི་མཐོང་བ་མེད།།
ཅེས་པ་དང༌། དེའི་འགྲེལ་པར་འཕགས་པ་ཐོགས་མེད་ཀྱིས། མདོར་
བསྡུ་ན་གང་ཟག་བཞི་པོ་འདི་ནི་དེ་བཞིན་གཤེགས་པའི་སྙིང་པོ་མཐོང་
བ་ལ་མིག་དང་མི་ལྡན་པར་རྣམ་པར་དག་པ་ཡིན་ཏེ། བཞི་གང་ཞེ་ན་
འདི་ལྟ་སྟེ། སོ་སོའི་སྐྱེ་བོ་དང༌། ཉན་ཐོས་དང༌རང༌སངས་རྒྱས་དང༌།
ཐེག་པ་ལ་གསར་དུ་ཞུགས་པའི་བྱང་ཆུབ་སེམས་དཔའ་སྟེ། ཇི་སྐད་དུ།
བཅོམ་ལྡན་འདས་དེ་བཞིན་གཤེགས་པའི་སྙིང་པོ་འདི་ནི་འལིག་
138

ཚོགས་ལ་ལྟ་བར་ལྷུང་བ་རྣམས་དང༌། ཕྱིན་ཅི་ལོག་ལ་མངོན་པར་
དགའ་བ་རྣམས་དང༌། སྟོང་པ་ཉིད་ལ་སེམས་རྣམ་པར་གཡེང་
(༣༢ན) བ་རྣམས་ཀྱི་སྤྱོད་ཡུལ་མ་ལགས་སོ། །ཞེས་གསུངས་པའི་
ཕྱིར་ན་མ་ཁྱབ་སྟེ། འོ་ན། སོ་སྐྱེ་དང༌། །ཐེག་པ་ལ་གསར་དུ་ཞུགས་
པའི་བྱང་སེམས་གང་རུང་ཡིན་ན། ཆོས་ཀྱི་བདག་མེད་ཚད་མས་ངེས་
པའི་གང་ཟག་མིན་པས་ཁྱབ་པ་རྩ་འགྲེལ་དེ་གཉིས་ཀྱིས་བསྟན་པར་
ཐལ། ཉན་རང་གང་རུང་ཡིན་ན་དེ་མ་རྟོགས་པའི་ཁྱབ་པ་རྩ་འགྲེལ་དེ་
གཉིས་ཀྱིས་བསྟན་པའི་ཕྱིར། རྟགས་ཁས། འདོད་ན། དེ་གཉིས་གང་
རུང་ཡིན་ན། དེ་མ་རྟོགས་པས་ཁྱབ་པར་ཐལ། འདོད་པའི་ཕྱིར།
འདོད་ན། དང་པོ་ཉིད་ནས་ཐེག་ཆེན་དུ་ངེས་པའི་ཐེག་ཆེན་སྦྱོར་ལམ་
པས་མ་ངེས་སོ། །དེས་ན་ཉན་རང་འཕགས་པ་གཉིས་ཀྱི་ཁམས་བདེ་
གཤེགས་སྙིང་པོ་ཚད་མས་ངེས་པ་ཡིན་ཏེ། རྒྱུད་བླ་མ་ལས། རང་
བྱུང་རྣམས་ཀྱི་དོན་དམ་སྟེ། །དད་པ་ཉིད་ཀྱི་རྟོགས་བྱ་ཡིན། །ཞེས་ཉན་
རང་འཕགས་པ་གཉིས་ནི་དེ་བཞིན་གཤེགས་པ་ལ་དད་པས་སྒོ་ནས་དེ་
རྟོགས་པར་བཤད་པའི་ཕྱིར།།དེས་ན། བཅོམ་ལྡན་འདས་དེ་བཞིན་
གཤེགས་པའི་སྙིང་པོ་འདི་ནི། ཞེས་སོགས་མདོ་ཚན་དང་པོ་འདིས། དེ་
བཞིན་གཤེགས་པའི་སྙིང་པོ་དེ་འཇིགས་ཚོགས་ལ་ལྟ་བར་ལྷུང་བས་ཏེ་
139

འཇིག་ལྟའི་གཉེན་པོར་གྱུར་པའི་ཚད་མ་རྒྱུད་ལ་སྒྲེ་མ་མྱོང་བའི་སོ་སོའི་
སྐྱེ་བོའི་ཚད་མས་མ་རྟོགས་པར་བསྟན་པ་ཡིན་ཏེ། རྒྱུད་བླ་མའི་འགྲེལ་
པར། དེ་ལ་འཇིག་ཚོགས་ལ་ལྟ་བར་ལྷུང་བ་ནི་བྱིས་པ་སོ་སོ་སྐྱེ་བོ་ལ་
བརྗོད་དེ། ཞེས་སོགས་གསུངས་པའི་ཕྱིར། ཕྱིན་ཅི་ལོག་ལ་མངོན་པར་
དགའ་བ་རྣམས་དང༌། ཞེས་པའི་མདོ་ཚན་གཉིས་པ་འདིས། མི་རྟག་
སོགས་བཅུ་དྲུག་ལ་ཕྱིན་ཅི་ལོག་སྟེ་བདེན་པར་ཞེན་པའི་སྒོ་ནས་བདེན་
མེད་ཕྲ་མོ་རེ་ཞིག་སྟོན་པའི་སྣོད་དུ་མི་རུང་བའི་ཉན་རང་གཉིས་ནི་དེ་
བཞིན་གཤེགས་པའི་སྙིང་པོ་ཚད་མས་མ་རྟོགས་པར་བསྟན་པ་ཡིན་ཏེ།
རྒྱུད་བླ་མའི་འགྲེལ་པར། དེ་ལ་ཕྱིན་ཅི་ལོག་ལ་མངོན་པར་དགའ་བ་ནི་
ཉན་ཐོས་དང་རང་སངས་རྒྱས་དག་ལ་བརྗོད་དེ། ཞེས་པ་ནས། ཅི་ལྟར་
དེ་ཕྱིན་ཅི་ལོག་ལ་མངོན་པར་དགའ་བ་མི་རྟག་པ་དང༌། སྡུག་བསྔལ་བ་
དང༌། བདག་མེད་པ་དང༌། མི་སྡུག་པའི་འདུ་ཤེས་ཅན་རྣམས་ཀྱིས་
སྤྱོད་ཡུལ་མིན། ཞེས་པའི་བར་གསུངས་པའི་ཕྱིར། ཡང༌། སྟོང་པ་ཉིད་
ལ་སེམས་གཡེང་བ། ཞེས་སོགས་མདོ་ཚན་གསུམ་པ་འདིས། སྟོང་པ་
ཉིད་ལ་སེམས་གཡེང་བས་ཏེ། རེ་ཞིག་སྟོང་ཉིད་ཕྲ་མོ་སྟོན་པའི་སྐལ་པ་
དང་མི་ལྡན་པའི་ཐེག་པ་ལ་གསར་དུ་ཞུགས་པའི་བྱང་སེམས་རྣམས་
ཀྱིས་དེ་བཞིན་གཤེགས་པའི་སྙིང་པོ་ཚད་མས་མ་རྟོགས་པ་ཡིན་ཏེ།
140

རྒྱུད་བླ་མའི་འགྲེལ་པར། དེ་ལ་སྟོང་པ་ཉིད་ལ་སེམས་རྣམ་པར་གཡེང་
བ་ནི། ཐེག་པ་ལ་གསར་དུ་ཡང་དག་པར་ཞུགས་པའི་བྱང་ཆུབ་སེམས་
དཔའི་སྟོང་པ་ཉིད་ཀྱི་དོན་གྱི་ཚུལ་དེ་བཞིན་གཤེགས་པའི་སྙིང་པོ་ལས་
ཉམས་པ་དག་ལ་བརྗོད་དོ། །ཞེས་གསུངས་པའི་ཕྱིར་རོ། །རྒྱུད་བླ་
མའི་རྩ་བའི་དོན་ནི། བདེ་གཤེགས་སྙིང་པོ་དེ་སྔར་བཤད་པའི་གང་
ཟག་དེ་རྣམས་ཀྱིས་སྤྱོད་ཡུལ་མིན་པའི་ཚུལ་ཡང་ཡོད་དེ། དཔེར་ན་
མིག་དང་མི་ལྡན་པའི་སྐྱེས་བུས་ཉི་མའི་དཀྱིལ་འཁོར་འོད་ཟེར་སྟོང་
ཕྲག་འབར་བ་( ༣༢བ) རང་སྟོབས་ཀྱིས་རྟོགས་མི་ནུས་པར། སྐྱེས་
བུ་གཞན་གྱིས་ཉི་མའི་དཀྱིལ་འཁོར་འདི་ལྟ་བུ་ཞིག་ཡོད། ཅེས་བཤད་
པ་ལ་བརྟེན་ནས་ངེས་པར་བྱེད་དགོས་པ་དེ་བཞིན་དུ། གང་ཟག་དེ་
རྣམས་ཀྱི་རང་སྟོབས་ཀྱིས་རིག་པ་ཡང་དག་ལ་བརྟེན་ནས་དེ་བཞིན་
གཤེགས་པའི་སྙིང་པོ་རྟོགས་མི་ནུས་པར། བཅོམ་ལྡན་འདས་ཀྱི་དེ་
བཞིན་གཤེགས་པའི་སྙིང་པོ་བསྟན་པའི་རྗེས་སུ་འབྲངས་ནས་རིམ་
གྱིས་རྟོགས་པར་བྱེད་པ་ཡིན་པའི་ཕྱིར་རོ། །
༈ གསུམ་པ་རྩོད་པ་སྤངས་པ་ལ། འགྲེལ་པ་ནས་བཤད་པའི་རྩོད་
པ་སྤངས་པ་དང༌། དེར་མ་བཤད་པའི་རྩོད་པ་སྤངས་པ་གཉིས་ལས།
དང་པོ་ནི། སློབ་དཔོན་ལེགས་ལྡན་འབྱེད་ན་རེ། ཐེག་ཆེན་གྱི་སྡེ་སྣོད་
141

བསྟན་པ་དོན་མེད་པར་ཐལ། ཐེག་དམན་གྱི་སྡེ་སྣོད་ལས་ཆོས་ཀྱི་
བདག་མེད་བསྟན་པའི་ཕྱིར། རྟགས་ཁས། ཞེས་པའི་རྩོད་པ་
འགོད་པ་ལ། རང་འགྲེལ་ལས། གང་ཞིག་གལ་ཏེ་ཉན་ཐོས་ཀྱི་ཐེག་པ་
ལས་ཀྱང་ཆོས་ལ་བདག་མེད་པ་བསྟན་ན། དེའི་ཚེ་ཐེག་པ་ཆེན་པོ་
བསྟན་པ་དོན་མེད་པར་འགྱུར་རོ། །ཞེས་པ་འདི་གསུངས་སོ། །ལན་ནི་
མ་ཁྱབ་སྟེ། དེ་ལྟ་བུའི་ལུགས་དེ་ནི་ལུང་རིགས་གཉིས་དང་འགལ་བ་
ཡིན་པའི་ཕྱིར་ཏེ། ཞེས་སྟོན་པ་ལ། རང་འགྲེལ་ལས། སྙམ་དུ་སེམས་
པ་དེའི་ལུགས་དེ་ཡང་འདི་ལྟར་རིགས་པ་དང་ལུང་དང་འགལ་བར་
རྟོགས་སོ།།།ཞེས་གསུངས་པའི་ཕྱིར།།འོ་ན་ལུང་རིགས་དང་ཇི་ལྟར་
འགལ་སྙམ་ན། ཁྱོད་ཀྱི་དེ་སྒྲ་དྲང་ཐད་དེ་ཡིན་ནམ། ཐེག་ཆེན་གྱི་སྡེ་
སྣོད་དུ་ཆོས་ཀྱི་བདག་མེད་བསྟན་པ་དོན་མེད་པར་ཐལ། ཐེག་དམན་
གྱི་སྡེ་སྣོད་ལས་ཆོས་ཀྱི་བདག་མེད་བསྟན་པའི་ཕྱིར། ཞེས་པ་དག་ལས་
གང་ཡིན། དང་པོ་ལྟར་ན་མ་ཁྱབ་སྟེ། ཐེག་ཆེན་གྱི་སྡེ་སྣོད་ལས་བྱང་
སེམས་ཀྱི་ས་དང༌།།ཕ་རོལ་དུ་ཕྱིན་པའི་སྤྱོད་པ་དང༌། བསྔོ་བ་སྨོན་
ལམ་ལ་སོགས་པ་བྱང་སེམས་ཀྱི་ཐབས་ཀྱི་ཆ་བསམ་གྱིས་མི་ཁྱབ་པ་
བསྟན། ཐེག་དམན་གྱི་སྡེ་སྣོད་ལས། དེ་རྣམས་མ་བསྟན་པའི་ཕྱིར་ཏེ།
རིན་ཆེན་འཕྲེང་བ་ལས། ཉན་ཐོས་ཐེག་པ་དེ་ལས་ནི། །བྱང་ཆུབ་
142

སེམས་དཔའི་སྨོན་ལམ་དང༌། །སྤྱོད་པ་ཡོངས་བསྔོ་མ་བཤད་དེས།།
བྱང་ཆུབ་སེམས་དཔར་ག་ལ་འགྱུར། །བྱང་ཆུབ་སྤྱོད་ལ་གནས་པའི་
དོན། །མདོ་སྡེ་ལས་ནི་བཀའ་མ་སྩལ། །ཐེག་པ་ཆེན་ལས་བཀའ་སྩལ་
བ། །དེ་ཕྱིར་མཁས་པ་རྣམས་ཀྱིས་གསུངས། །ཞེས་གསུངས་པའི་ཕྱིར།
རྟགས་གཉིས་པ་ལྟར་ན་ཡང་མ་ཁྱབ་སྟེ། ཐེག་པ་ཆེ་ཆུང་གི་སྡེ་སྣོད་
གཉིས་སུ་ཆོས་ཀྱི་བདག་མེད་བསྟན་པ་ཙམ་དུ་མཚུངས་ཀྱང༌། བསྟན་
ཚུལ་ཁྱད་པར་ཤིན་ཏུ་ཆེ་བའི་ཕྱིར་ཏེ། ཐེག་དམན་གྱི་སྡེ་སྣོད་དུ་དེ་
རིགས་པའི་རྣམ་གྲངས་མཐའ་ཡས་པའི་སྒོ་ནས་རྒྱས་པར་མ་བསྟན་
པར་མདོར་བསྡུས་ཙམ་བསྟན། ཐེག་ཆེན་གྱི་སྡེ་སྣོད་དུ་དེ་རིགས་པའི་
རྣམ་གྲངས་མཐའ་ཡས་པའི་སྒོ་ནས་རྒྱས་པར་བསྟན་པའི་ཕྱིར་ཏེ། ཀླུ་
སྒྲུབ་ཀྱི་འཇིག་རྟེན་ལས་འདས་པར་བསྟོད་པ་ལས། མཚན་མ་མེད་
པར་མ་རྟོགས་པར། །ཁྱོད་ཀྱི་ཐར་པ་མེད་པར་གསུངས། །དེ་ཕྱིར་ཁྱོད་
ཀྱི་ཐེག་ཆེན་ལས། །དེ་ནི་ཚང་བར་(༣༣ན) བསྟན་པ་ལགས།།
ཞེས་གསུངས་པའི་ཕྱིར་དང༌། རང་འགྲེལ་ལས། ཆོས་ཀྱི་བདག་མེད་
པ་གསལ་བར་བྱ་བའི་ཕྱིར། ཐེག་པ་ཆེན་པོ་བསྟན་པ་ཡང་རིགས་པ་
ཉིད་དེ། རྒྱས་པར་བསྟན་པར་བརྗོད་པར་འདོད་པའི་ཕྱིར་རོ། །ཉན་
ཐོས་ཀྱི་ཐེག་པ་ལས་ནི་ཆོས་ཀྱི་བདག་མེད་པ་མདོར་མཚོན་པ་ཙམ་
143

ཞིག་ཏུ་ཟད་དོ། །ཞེས་གསུངས་པའི་ཕྱིར། འོ་ན་ཐེག་ཆེན་གྱི་སྡེ་སྣོད་དུ་
ཆོས་ཀྱི་བདག་མེད་རྒྱས་པར་བསྟན། ཐེག་དམན་གྱི་སྡེ་སྣོད་དུ་དེ་རྒྱས་
པར་མི་སྟོན་པར་མདོར་བསྡུས་ཙམ་སྟོན་པའི་རྒྱུ་མཚན་གང་ཡིན་སྙམ་
པའི་དོགས་པ་འགོད་པ་ལ། ཊཱིཀ་ཆེན་ལས། འོ་ན་ཐེག་པ་ཆེ་ཆུང་གི་སྡེ་
སྣོད་དུ་ཆོས་ཀྱི་བདག་མེད་རྫོགས་པར་སྟོན་མི་སྟོན་དང༌། ཞེས་པ་
དང༌། སློབ་དཔོན་འདིས་བཤད་པའི་དོན་གང་ཡིན་སྙམ་ན། ཞེས་པའི་
བར་འདི་གསུངས། དེ་ལ་ཁ་ཅིག་ན་རེ། དེའི་རྒྱུ་མཚན་ཡོད་དེ། ཤེས་
བྱ་ཐམས་ཅད་རང་བཞིན་མེད་པར་མངོན་སུམ་དུ་རྟོགས་པའི་ཐེག་ཆེན་
གྱི་གང་ཟག་ཡོད་ལ་དེ་འདྲའི་ཉན་རང་མེད་ཀྱང༌། ཤེས་བྱ་འགའ་ཞིག་
རང་བཞིན་གྱིས་མེད་པར་མངོན་སུམ་དུ་རྟོགས་པའི་ཉན་རང་ཡོད་པའི་
རྒྱུ་མཚན་གྱིས་ཡིན་པའི་ཕྱིར་ཏེ། ཟེར་བ་ནི་མི་འཐད་དེ། གཞི་གྲུབ་
གཅིག་རང་བཞིན་གྱིས་མེད་པར་མངོན་སུམ་དུ་རྟོགས་པའི་གང་ཟག་
ཡིན་ན། ཆོས་ཐམས་ཅད་རང་བཞིན་གྱིས་མེད་པར་མངོན་སུམ་དུ་
རྟོགས་པའི་གང་ཟག་ཡིན་དགོས་པའི་ཕྱིར་ཏེ། ཞེས་པའི་ཁོ་བོའི་འདོད་
པ་དང་། དེ་འགོག་བྱེད་ཀྱི་རིགས་པ་གཉིས་སྟོན་པ་ལ། ཊཱིཀ་ཆེན་
ལས། དེ་ནི་ཐེག་ཆེན་པ་ལ་ཤེས་བྱ་ཐམས་ཅད་རང་བཞིན་གྱིས་གྲུབ་
པ་མེད་པར་རྟོགས་པ་ཡོད་ལ། ཞེས་པ་ནས། བདེན་མེད་དུ་རྟོགས་
144

པར་ནུས་པའི་ཕྱིར་རོ། །ཞེས་པའི་བར་གསུངས། ཡང་བོད་ཀྱི་དབུ་མ་
པར་འདོད་པ་ཁ་ཅིག་བདེན་སྟོང་བདེན་གྲུབ་ཏུ་འདོད་པ་དང༌། ཇོ་ནང་
པ་སྟོང་ཉིད་བདེན་གྲུབ་ཏུ་འདོད་ལ། དེ་འགོག་བྱེད་ཀྱི་རིགས་པ་ཟུར་
ཙམ་དང་བཅས་སྟོན་པ་ལ། ཊཱིཀ་ཆེན་ལས། དབུ་མ་པར་འདོད་པ་ཁ་
ཅིག་གིས། ཞེས་པ་ནས། དེ་དག་གིས་མ་ངེས་པ་མེད་དོ། །ཞེས་པའི་
བར་གསུངས་སོ།།།དེ་ནས་རང་ལུགས་ཀྱི་ལན་ནི།།ཐེག་ཆེན་གྱི་སྡེ་
སྣོད་དུ་དེ་རྩ་ཤེས་ནས་བཤད་པ་ལྟར་རྒྱས་པར་སྟོན། ཐེག་དམན་གྱི་སྡེ་
སྣོད་དུ་དེ་ལྟར་མི་སྟོན་པར་དེ་མདོར་བསྡུས་ཙམ་གྱིས་སྟོན་པའི་རྒྱུ་
མཚན་ཡོད་དེ། དང་པོའི་ཆེད་དུ་བྱ་བའི་གདུལ་བྱ་དེས་ཆོས་ཀྱི་བདག་
མེད་རིགས་པའི་རྣམ་གྲངས་མཐའ་ཡས་པའི་སྒོ་ནས་གཏན་ལ་ཕབ་
ནས་བསྒོམ་ལ། ཕྱི་མའི་ཆེད་དུ་བྱ་བའི་གདུལ་བྱ་དེས་དེ་ལྟར་མི་སྒོམ་
པར་དེ་མདོར་བསྡུས་ཙམ་བསྒོམ་པ་ཡིན་པའི་ཕྱིར། དང་པོ་གྲུབ་སྟེ།
ཤེས་སྒྲིབ་སྤོང་བ་ལ་དེ་ལྟར་བསྒོམ་དགོས་པའི་ཕྱིར། གཉིས་པ་གྲུབ་
སྟེ། ཉོན་མོངས་ཙམ་སྤོངས་བ་ལ་དེ་ལྟར་བསྒོམ་མི་དགོས་པར་དེ་
མདོ ཪ་བསྡུས་ཙམ་གཏན་ལ་ཕབ་ནས་བསྒོམ་པས་ཆོག་པའི་ཕྱིར།
ཞེས་སྟོན་པ་ལ། ཊཱི ཀ་ཆེན་ལས། དེས་ན་ཐེག་ཆེན་པས་ནི་རྩ་ཤེ་ནས་
གསུངས་པ་བཞིན་དུ། ཞེས་པ་ནས། དེ་ལ་དེ་ཁོ་ན་ཉིད་ལ་ཤེས་རབ་
145

མཆེད་(༣༣བ) ནས་བློ་ཤིན་ཏུ་རྒྱས་པ་གཅིག་དགོས་པ་ཡིན་ནོ།།
ཞེས་པའི་བར་གསུངས་ཤིང༌། དེ་དང་མཐུན་པར་སྟོང་ཐུན་སྐལ་བཟང་
མིག་འབྱེད་ལས། དེ་ལྟ་བུའི་ཁྱད་པར་འབྱུང་བ་ཡང་ཤེས་སྒྲིབ་ཀྱི་སྤོང་
བ་ལྷུར་ལེན་མི་ལེན་གྱི་དབང་གིས་ཡིན་ནོ། །ཞེས་གསུངས་པའི་ཕྱིར།
གཉིས་པ་འགྲེལ་པ་ནས་མ་བཤད་པའི་རྩོད་པ་སྤོང་བ་ནི་མང་དུ་དོགས་
ནས་མ་བྲིས་སོ། །
༈ ས་གསུམ་པ་འོད་བྱེད་པ་བཤད་པ།
གང་ཕྱིར་རྒྱལ་སྲས་རྣམས་ལ་ཁྲོས་པ་ཡིས། །ཞེས་པར་གསུམ་
ལས། དང་པོ་བཤད་ཟིན་ཏོ། །
༈ གཉིས་པ་ལ། འཇོམས་བྱེད་ཁོང་ཁྲོ་བཤད་པ། བཅོམ་བྱའི་དགེ་
བ་བཤད་པ། ཁོང་ཁྲོས་དགེ་བ་འཇོམས་པའི་ཚུལ་བཤད་པ། ཁོང་ཁྲོ་
ལ་སོགས་པ་བྱ་མི་རིགས་པར་བསྟན་པ་དང་བཞི། དང་པོ་ལ། རྒྱལ་
སྲས་བདག་ཉིད་ཆེན་པོས་རྒྱལ་སྲས་བདག་ཉིད་ཆུང་ངུ་ལ་ཁོང་ཁྲོས་
པའི་ཁོང་ཁྲོ་སྐད་ཅིག་ཙམ་གཅིག་གིས། རང་གི་གཞོམ་བྱར་གྱུར་པའི་
བསྐལ་པ་བརྒྱར་བསགས་པའི་དགེ་བ་འཇོམས་ཏེ། འཇམ་དཔལ་རྣམ་
པར་རོལ་པའི་མདོ་ལས། འཇམ་དཔལ་ཁོང་ཁྲོ་བ་ཁོང་ཁྲོ་བ་ཞེས་བྱ་བ་
ནི། བསྐལ་པ་བརྒྱར་བསགས་པའི་དགེ་བ་ཉེ་བར་འཇོམས་པར་བྱེད་
146

པ་དེ་ཕྱིར། ཁོང་ཁྲོ་བ་ཞེས་བྱ་བའོ། །ཞེས་གསུངས་པའི་ཕྱིར། བྱས་པ་
ལ་ཁོ་ན་རེ། མ་ཁྱབ་སྟེ། མདོ་དེས་ཁོང་ཁྲོའི་ཡུལ་རྟེན་གྱི་སྐྱེས་བུ་དེ་
གཉིས་བྱང་སེམས་ལ་བྱེད་མི་བྱེད་ཀྱི་ཁྱད་པར་སྒྲ་ཟིན་ལ་མ་བཤད་
པའི་ཕྱིར། ཞེ་ན། དེ་ལྟར་མ་བཤད་ཀྱང་སྐྱོན་མེད་དེ། བྱམས་པ་སེང་
གེ་སྒྲའི་མདོ་ལས། བྱང་ཆུབ་སེམས་དཔའ་གང་ལ་ལ་ཞིག་གིས། སྟོང་
གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སུ་རྟོགས་པའི་སེམས་
ཅན་ཐམས་ཅད་ལ་སྤྱོད་པ་དང༌། ཞེས་པ་ནས། སྡང་བའི་སེམས་ཇི་
སྙེད་དུ་བསྐྱེད་པ་དེ་སྙེད་ཀྱི་བསྐལ་པར་གོ་ཆ་བཟོད་པ་ཡང་གོ་དགོས་
སོ། །ཞེས་པའི་བར་གྱི་མདོ་འདིས། ཁོང་ཁྲོའི་ཡུལ་རྟེན་གྱི་སྐྱེས་བུ་དང་
བྱང་སེམས་ཀྱི་གཞི་མཐུན་ཡོད་པ་གང་ཞིག མདོ་དེ་ལ་བརྟེན་ནས། རྩ་
བར། གང་ཕྱིར་རྒྱལ་སྲས་རྣམས་ལ་ཁྲོས་པ་ཡི། །ཞེས་སོགས་བློ་ཀ་
གཅིག་དང༌། རང་འགྲེལ་ལས། གལ་ཏེ་བྱང་ཆུབ་སེམས་དཔའ་བདག་
ཉིད་ཆེན་པོ་དེས་གང་ཟག་གི་ཁྱད་པར་དུ་བྱས་པའི་ངེས་པ་དང་བྲལ་
བའི་ཕྱིར་ལ་ཞེས་པ་ནས། བྱང་ཆུབ་སེམས་དཔའ་མིན་པས་བྱང་
ཆུབ་སེམས་དཔའ་རྣམས་ལ་བསྐྱེད་པ་ལྟ་ཅི་སྨོས་ཏེ། ཞེས་པའི་བར་
གསུངས་པ་ཡིན་ནོ། །རྣམ་བཤད་ལས། མདོ་དེ་ལས་ཁོང་ཁྲོ་བའི་ཡུལ་
རྟེན་གཉིས་བྱང་སེམས་ཡིན་མིན་མི་གསལ་ཡང༌། འགྲེལ་པར་ཡུལ་
147

རྟེན་གཉིས་ཀ་བྱང་སེམས་ཀྱི་དབང་དུ་བྱས་པར་གསུངས་པ་ནི། རྣམ་
པར་རོལ་པའི་མདོ་དེ་དྲངས་པའི་གོང་ཉིད་དུ། མདོ་ཀུན་ལས་བཏུས་
སུ་བྱམས་པ་སེང་གེ་སྒྲའི་མདོ་དྲངས་པ་ལས། ཞེས་སོགས་དང༌། ཞེས་
གསུངས་པས། ཡུལ་རྟེན་གཉིས་ཀ་བྱང་སེམས་ལ་གསུངས་པ་དེ་ལ་
བརྟེན་ནས་མཛད་པར་མངོན་ནོ། ། (༣༤ན) ཞེས་གསུངས་པའི་ཕྱིར།
བྱང་སེམས་ཀྱིས་བྱང་སེམས་མིན་པའི་སྐྱེས་བུ་ཐ་མལ་པ་ལ་ཁྲོས་ན།
བྱང་སེམས་དེས་གཞི་ནས་ལམ་ལ་སློབ་མི་དགོས་ཏེ། དེས་དེ་ལ་ཁྲོས་
པས་བྱང་སེམས་དེ་ལ་རྨ་བྱུང་ཞིང་རྨས་པར་མི་འགྱུར་བའི་ཕྱིར་ཏེ།
བྱམས་པ་སེང་གེ་སྒྲའི་མདོ་དེའི་ནང་མཚན་དུ་གྱུར་པའི། བྱང་ཆུབ་
སེམས་དཔའ་གང་ལ་ལ་ཞིག་གིས། སྟོང་གསུམ་གྱི་སྟོང་ཆེན་པོའི་
འཇིག་རྟེན་གྱི་ཁམས་སུ་རྟོགས་པའི་སེམས་ཅན་ཐམས་ཅད་ལ་སྤྱོས་པ་
དང༌། བརྒྱག་པ་དང༌། དབྱུག་པ་དང༌། ཁུ་ཚུར་གྱི་བརྡེགས་པ་དེ་ཙམ་
གྱིས་བྱང་ཆུབ་སེམས་དཔའ་ལ་རྨ་ཕྱུང་ཞིང་རྨས་པར་མི་འགྱུར་རོ།།
ཞེས་པ་དང་དེའི་དོན་འཆད་པ་ནི། རྣམ་བཤད་ལས། སྟོང་གསུམ་གྱི་
ཞེས་པ་ནས་སྨད་པར་མི་འགྱུར་བའི་བར་གྱིས་ནི། བྱང་སེམས་ཀྱིས་
བྱང་སེམས་མིན་པ་ལ་ཡིད་ཀྱི་ཁྲོས་ནས། ཞེས་པ་ནས། དེ་འདྲ་བ་ལ་
ནི་གཞི་ནས་གོ་ཆ་བགོ་མི་དགོས་པ་ཤེས་སོ། །ཞེས་པའི་བར་གསུངས་
148

པའི་ཕྱིར། གཉིས་པ་ནི་བྱང་སེམས་མིན་པའི་སྐྱེས་བུ་འགའ་ཞིག་
གིས་བྱང་སེམས་ལ་ཁྲོས་ན། དེ་འདྲའི་ཁོང་ཁྲོ་དེས། རང་གི་བཅོམ་བྱ་
འགྱུར་པའི་བསྐལ་པ་སྟོང་དུ་བསགས་པའི་དགེ་བ་འསྡོམས་ཏེ། སྤྱོད་
འཇུག་ལས། བསྐལ་པ་སྟོང་དུ་བསགས་པ་ཡི། །སྦྱིན་དང་བདེ་
གཤེགས་མཆོད་ལ་སོགས། །ལེགས་སྤྱད་གང་ཡིན་དེ་ཀུན་ཡང་།།
ཁོང་ཁྲོ་གཅིག་གི་འཇོམས་པར་བྱེད། །ཅེས་པ་དང༌། རྣམ་བཤད་ལས།
བྱང་སེམས་མ་ཡིན་པས་བྱང་སེམས་ལ་ཁྲོས་ན་ནི་བསྐལ་པ་སྟོང་དུ་
མངོན་ཏེ། ཞེས་གསུངས་པའི་ཕྱིར། གསུམ་པ་ནི། རྒྱལ་སྲས་བདག་
ཉིད་ཆུང་ངུ་བས་ལུང་བསྟན་ཐོབ་པའི་བྱང་སེམས་ཞིག་ལ་ཁོང་ཁྲོས་ན་
དེ་འདྲའི་ཁོང་ཁྲོས་རང་གི་གཞོམ་བྱར་གྱུར་པའི་དགེ་བ་འཇོམས་པའི་
ཚུལ་ཡོད་དེ། ཐེག་ཆེན་གྱི་སྦྱོར་ལམ་དུ་འཕོ་ནུས་པའི་ཐེག་ཆེན་གྱི་
ཚོགས་ལམ་ཆེན་པོ་བ་ཁ་ཅིག་གིས། ལུང་བསྟན་ཐོབ་པའི་བྱང་སེམས་
ཞིག་ལ་ཁོང་ཁྲོས་ན། ཁྲོ་སེམས་སྐད་ཅིག་ཙམ་ཇི་སྙེད་སྐྱེས་པའི་གྲངས་
དང་མཉམ་པའི་བསྐལ་པར། ཐེག་ཆེན་གྱི་སྦྱོར་ལམ་དུ་འཕོ་མི་ནུས་
པར། དེའི་བར་དུ་ཐེག་ཆེན་གྱི་ཚོགས་ལམ་ཆེན་པོའི་གནས་སྐབས་སུ་
ལམ་ལ་གཞི་ནས་སློབ་པའི་གོ་ཆ་བགོ་དགོས་པ་ཡིན་པའི་ཕྱིར་ཏེ།
མདོ་སྡུད་པ་ལས།།ལུང་བསྟན་མ་ཐོབ་བྱང་ཆུབ་སེམས་དཔའ་གང་
149

ཞིག་གིས། ལུང་བསྟན་ཐོབ་ལ་སེམས་ཁྲོས་རྩོད་པ་རྩོམ་བྱེད་ན། །ཐ་
བ་སྐྱོན་ལྡན་སེམས་ཀྱི་སྐད་ཅིག་ཇི་སྙེད་པ། །དེ་སྙེད་བསྐལ་པ་གཞི་
ནས་གོ་ཆ་བགོ་དགོས་སོ། །ཞེས་པ་དང་། རྣམ་བཤད་ལས། བྱང་
སེམས་ཀྱིས་བྱང་སེམས་གཅིག་ལ་ཡང་ལུས་ངག་ཏུ་མ་ཐོན་པར་ཡིད་
ཀྱིས་སྡང༌བ༌ཙམ༌བསྐྱེད་ནུས། ཞེས་པ་ནས། དེ་ལྟ་བུའི་ཡུལ་ནི་ལུང་
བསྟན་ཐོབ་པའི་སེམས་དཔའ་དང༌། རྟེན་ནས་ལུང་བསྟན་མ་ཐོབ་པར་
མངོན་ཏེ། ཞེས་པ་དང་། ཡང་མདོ་སྡུད་པའི་ལུང་དེའི་དོན་
(༣༤ བ) འཆད་པ་ན། རྣམ་བཤད་ལས། གཞི་ནས་གོ་ཆ་བགོ་དགོས་
པ་ནི། དཔེར་ན་བྱང་སེམས་ཀྱིས་ཚོགས་ལམ་ཆེན་པོ་ནས། མྱུར་པོར་
སྦྱོར་ལམ་དུ་འཕོ་ཐུབ་པ་གཅིག་གིས། ལུང་བསྟན་ཐོབ་པ་ལ་ཁྲོས་ན།
ཁྲོ་སེམས་ཀྱི་གྲངས་དེ་སྙེད་ཀྱི་བསྐལ་པར་སྦྱོར་ལམ་དུ་འཕོ་མི་ནུས་
པར། གཞི་ནས་ལམ་ལ་སློབ་དགོས་པ་ལྟ་བུའོ། །ཞེས་གསུངས་པའི་
ཕྱིར། དེར་མ་ཟད་ལུང་བསྟན་མ་ཐོབ་པའི་བྱང་སེམས་ཀྱིས་དེ་ཐོབ་
པའི་བྱང་སེམས་ལ་ཁྲོས་ན། ཁྲོ་སེམས་སྐད་ཅིག་མ་ཇི་སྙེད་སྐྱེས་པ་
དེའི་གྲངས་དང་མཉམ་པའི་བསྐལ་པར་དམྱལ་བར་གནས་པ་ཡང་ཡོད་
དེ། སྤྱོད་འཇུག་ལས། གང་ཞིག་དེ་འདྲའི་རྒྱལ་སྲས་སྦྱིན་བདག་ལ།།
གལ་ཏེ་ངན་སེམས་སྐྱེད་པར་བྱེད་པ་དེ། །།ངན་སེམས་བསྐྱེད་པའི་
150

གྲངས་བཞིན་བསྐལ་པར་ནི། །དམྱལ་བར་གནས་པ་འགྱུར་ཞེས་ཐུབ་
པས་གསུངས། །ཞེས་པ་དང༌། རྣམ་བཤད་ལས། བྱང་སེམས་ཁོང་ཁྲོ་
བའི་སེམས་བསྐྱེད་གྲངས་ཇི་སྙེད་པ་དེ་སྙེད་ཀྱི་བསྐལ་པར་དམྱལ་བར་
གནས་པར་གསུངས་ལ། ཞེས་པ་དང༌། ཡང་དེ་ཉིད་ལས། ལུང་བསྟན་
ཐོབ་པ་ལ་མ་ཐོབ་པས་ཁྲོས་ན་ནི་དམྱལ་བར་གནས་པར་བཤད་མ་
ཐག་པ་དང་འདྲ་ལ། ཞེས་གསུངས་པའི་ཕྱིར། བཞི་པ་ནི་བྱང་སེམས་
མ་ཡིན་པའི་སྐྱེས་བུ་ཞིག་གིས། བྱང་སེམས་མིན་པའི་སྐྱེས་བུ་གཞན་
ཞིག་ལ་ཁོང་ཁྲོས་པའི་ཁོང་ཁྲོས་རང་གི་གཞོམ་བྱར་གྱུར་པའི་དགེ་བ་
འཇིམས་པའི་ཚུལ་ཡོད་དེ། དགེ་སློང་ཞིག་གི་དེ་བཞིན་གཤེགས་པའི་
སྐྲ་སེན་བཞུགས་པའི་མཆོད་རྟེན་ལ་ཡིད་དང་བས་ཕྱག་འཚལ་བའི་
དགེ་བའི་བསོད་ནམས་དེས། དགེ་སློང་དེའི་རྐང་པའི་འོག་གི་ཇི་ཙམ་
ནོན་པའི་ས་ནས། དབང་ཆེན་གསེར་གྱི་ས་གཞི་ལ་ཐུག་གི་བར་ལ་རྡུལ་
གྱི་གྲངས་ཇི་སྙེད་ཅིག་ཡོད་པ་དེ། སྟོང་འགྱུར་གྱི་གྲངས་དང་མཉམ་
པའི་འཁོར་ལོས་བསྒྱུར་བའི་རྒྱལ་པོར་སྐྱེ་བ་འཛིན་པར་གསུངས་པའི་
རྗེས་སུ། དགེ་སློང་དེ་གྲོགས་ཚངས་པར་མཚུངས་པར་སྤྱོད་པ་ལ་ཁོང་
ཁྲོ་ཆུང་ངུ༌། འབྲིང༌། ཆེན་པོ་གསུམ་སྐྱེས་ན་རིམ་པ་བཞིན་དུ།
སྔར་བསགས་པའི་དགེ་བའི་ནུས་པ་བསྲབ་པ་སྟེ་ཆུང་དུ་བཏང་བ་དང་
151

དེར་མ་ཟད་རྒྱུན་ཐུང་དུ་བཏང་བ་ལྟ་བུ་ཟད་པ་ཆུང་ངུ་དང་། ཡོངས་
སུ་བྱང་བ་སྟེ་ཟད་པ་འབྲིང་དང༌། ཡོངས་སུ་ཟད་པ་སྟེ་དགེ་བ་དེའི་ནུས་
པ་བསྟན་མེད་དུ་བྱས་པ་ལྟ་བུ་ཟད་པ་ཆེན་པོར་བྱས་པར་བཅོམ་ལྡན་
འདས་ཀྱིས་གཞི་ཐམས་ཅད་ཡོད་པར་སྨྲ་བའི་གཞུང་ལས་གསུངས་
པའི་ཕྱིར་ཏེ། གཞུང་དེ་བསླབ་བཏུས་སུ་དྲངས་པ་ལས། དགེ་སློང་དག་
དགེ་སློང་གི་འདི་ལྟར་སྐྲ་དང་སེན་མོའི་མཆོད་རྟེན་ལ་ཡན་ལག་ཐམས་
ཅད་ཀྱིས་ཕྱག་འཚལ་ཏེ། སེམས་དང་བར་བྱེད་པ་ལ་ལྟོས། བཙུན་པ་
དེ་ལྟར་ལགས་(༣༥ ན) སོ། །དགེ་སློང་དག་དགེ་སློང་འདིས་ཇི་ཙམ་
ཞིག་ནོན་པའི་འོག་དཔག་ཚད་བརྒྱད་ཁྲི་བཞི་སྟོང་ན་གསེར་གྱི་འཁོར་
ལོ་ལ་ཐུག་པའི་བར་ན། བྱེ་མ་དེ་སྙེད་ཡོད་པ་དེ་སྙེད་དུ་དགེ་སློང་
འདིས་འཁོར་ལོས་བསྒྱུར་བའི་རྒྱལ་སྲིད་སྟོང་འགྱུར་དུ་ལོངས་སྤྱོད་པར་
འགྱུར་རོ། །ཞེས་གསུངས་ནས། དེ་ནས་ཚེ་དང་ལྡན་པ་ཉེ་བར་འཁོར་
གྱིས། བཅོམ་ལྡན་འདས་ག་ལ་བ་དེར་ལོགས་སུ་ཐལ་མོ་སྦྱར་བ་བཏུད་
ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་
འདས་ཀྱིས་དགེ་སློང་གི་དགེ་བའི་རྩ་བ་དེ་ལྟར་ཆེ་བར་གསུངས་ན་
བཅོམ་ལྡན་འདས་དགེ་བའི་རྩ་བ་དེ་དག་གང་དུ་བསྲ བ་པ་དང་།
ཡོངས་སུ་བྱང་བ་དང་། ཡོངས་སུ་ཟད་པར་འགྱུར། ཉེ་བར་འཁོར་ཇི་
152

ལྟར་ཚངས་པར་མཚུངས་པར་སྤྱོད་པ་ལ་རྨ་བྱུང་བ་དང་། རྨས་པར་བྱས་
པ་དེ་ལྟ་བུ་ནི་ངས་མ་མཐོང་སྟེ། ཉེ་བར་འཁོར་དེས་དགེ་བའི་རྩ་བ་
ཆེན་པོ་འདི་དག་བསྲབ་པ་དང༌། ཡོངས་སུ༌བྱང༌བ༌དང༌། ཡོངས་སུ་
ཟད་པར་འགྱུར། ཉེ་བར་འཁོར་དེ་ལྟ་བས་ན་འགག་པ་ལ་ཡང༌།
སེམས་ཀྱིས་གནོད་པར་མི་བྱ་ན། རྣམ་པར་ཤེས་པ་དང་བཅས་པའི་
ལུས་ལ་ལྟ་སྨོས་ཀྱང་ཅི་དགོས། ཞེས་པ་དང་མདོ་དེའི་དོན་འཆད་པ་ན།
རྣམ་བཤད་ལས། དེ་ལ་བསྲབ་པ་ནི་དགེ་བ་ཕུན་ཚོགས་ཆེས་ཆེ་བ་
བསྐྱེད་པ་ཆུང་དུ་བཏང་བ་དང༌། ཞེས་པ་ནས། བཏུགས་པ་ནི་ཟད་པ་
ཆེན་པོར་མངོན་ནོ། །ཞེས་པའི་བར་གསུངས་པའི་ཕྱིར། གཞན་ཡང་
བྱང་སེམས་མིན་པའི་སྐྱེས་བུས། བྱང་སེམས་མིན་པའི་སྐྱེས་བུ་གཞན་
ཞིག་ལ་ཁྲོས་ན། དེ་ལྟར་ཁྲོས་པའི་ཁོང་ཁྲོས་རང་གི་གཞོམ་བྱར་གྱུར་
པའི་དགེ་བ་འཇོམས་པ་ཡོད་ཅིང༌། དེ་ལྟར་འཇོམས་པ་དེ་ལས། ཚུལ་
ཁྲིམས་དེ་ལས་ཐོས་པ་དང༌། བསམ་གཏན་དང༌། དགོན་པར་གནས་
པ༌དང༌། སྦྱིན༌པ༌བཏང༌བ༌དང༌། སངས་རྒྱས་མཆོད་པ་སྟེ། ཆོས་དྲུག་
པོ་དེས་སྐྱོབ་མི་ནུས་ཏེ། ཟླ་བ་སྒྲོན་མེའི་མདོ་ལས། ཕན་ཚུན་གནོད་
པའི་སེམས་སུ་གང་བྱེད་པ། །དེ་ལ་ཚུལ་ཁྲིམས་ཐོས་པས་སྐྱོབ་མི་ནུས།།
བསམ་གཏན་དང་ནི་དགོན་གནས་མི་སྐྱོབ་སྟེ།། སྦྱིན་དང་སངས་རྒྱས་
153

མཆོད་པའང་སྐྱོབ་མི་བྱེད། །ཅེས་པ་དང་། དེའི་དོན་འཆད་པ་ན། རྣམ་
བཤད་ལས། ཕན་ཚུན་ནི་གྲོགས་ཚངས་པར་མཚུངས་པར་སྤྱོད་པའོ།།
ཞེས་པ་ནས། ཁོང་ཁྲོས་དགེ་རྩ་འཇོམས་པ་འགོག་མི་ནུས་པའོ།།
ཞེས་པའི་བར་གསུངས་པའི་ཕྱིར། དོན་བསྡུ་ན་ཁོང་ཁྲོའི་རྟེན་ཅན་
གྱིས་བྱང་སེམས་ཡིན་ན། བྱང་སེམས་སོ་སྐྱེ་ཡིན་པས་ཁྱབ་ཅིང༌། ཁོང་
ཁྲོ་ཡུལ་གྱི་བྱང་སེམས་དེ་ལ། དེར་གྱུར་པའི་ས་མ་ཐོབ་པའི་དེ་དང༌།
དེར་གྱུར་པའི་ས་ཐོབ་པའི་བྱང་སེམས་གཉིས་ཡོད་དོ། །དེས་ན་བྱང་
སེམས་སྟོབས་ཆེ་བས་དེ་ཆུང་བ་ལ་ཁྲོས་ན་(༣༥ བ) དེ་ལྟར་ཁྲོས་པའི་
ཁོང་ཁྲོས་རང་གི་གཞོམ་བྱར་གྱུར་པའི་བསྐལ་པ་བརྒྱར་བསགས་པའི་
དགེ་བ་འཇོམས་ལ། དེ་བཞིན་དུ་སྦྱར་ནས་བྱང་སེམས་མིན་པས་བྱང་
སེམས་ལ་ཁྲོས་ན།།བསྐལ་པ་སྟོང་དུ་བསགས་པའི་དེ་འཇོམས་ལ།
འོན་ཀྱང་བྱང་སེམས་སྟོབས་ཆུང་བས་ཆེ་བ་ལ་ཁྲོས་ན། སྟོབས་མཉམ་
པས་མཉམ་པ་ལ་ཁྲོས་ན། དེ་གཉིས་ལ་བརྟེན་པའི་ཁོང་ཁྲོས་དགེ་བ་
འཇོམས་ཚུལ་ཇི་ལྟར་ཡིན། ཡུལ་དེའི་མཆོག་དམན་གྱི་ཁྱད་པར་ལ་
བརྟེན་ནས་ལུང་གི་སྒྲུབ་བྱེད་དང་བསྟུན་ནས་རྣམ་དཔྱོད་དང་ལྡན་པས་
དཔྱད་དགོས་ཏེ། རྣམ་བཤད་ལས། དེ་ལ་ཁྲོ་བའི་རྟེན་ནི་བྱང་སེམས་
སོ་སྐྱེར་ངེས་ལ། ཡུལ་ལ་ནི་ས་ཐོབ་མ་ཐོབ་གཉིས་སུ་ཡོད་དེ། ཞེས་པ་
154

ནས། དགེ་རྩ་འཇོམས་པ་ཡང་ལུང་ལ་བརྟེན་ནས་དཔྱད་པ་བྱའོ།
།ཞེས་པའི་བར་གསུངས་པའི་ཕྱིར། །
༈ རྩ་བའི་གཉིས་པ་ནི་འོ་ན་ཁོང་ཁྲོས་བཅོམ་པའི་དགེ་བ་ཇི་ལྟ་བུ་
ཡིན་ཞེ་ན། འཇམ་དཔལ་རྣམ་རོལ་གྱི་མདོ་དང༌། བྱམས་པ་སེང་གེ་
སྒྲའི་མདོ་གཉིས་ལས་དེའི་ངོས་འཛིན་གསལ་བར་མ་གསུངས་ཀྱང་།
སྤྱོད་འཇུག་དང་། འཇུག་པ་གཉིས་ལས། སྦྱིན་སོགས་ཀྱིས་བསྡུས་
པའི་བསོད་ནམས་ཀྱི་ཚོགས་ལ་བརྟེན་པའི་དགེ་བ་རྣམས་དེ་ཡིན་ཏེ།
ཡེ་ཤེས་ཀྱི་ཚོགས་ཀྱིས་བསྡུས་པའི་དགེ་རྩ་ཁོང་ཁྲོས་འཇོམས་མི་ནུས་
ཏེ། རྣམ་བཤད་ལས། གཞོམ་བྱའི་དགེ་རྩ་ནི་སྔར་གྱི་མདོ་ལས་གསལ་
བར་མ་བཤད་ལ། ཞེས་པ་ནས། འགྲེལ་པར་བསོད་ནམས་ཀྱི་ཚོགས་
ཞེས་གསུངས་པས་བདག་མེད་ལེགས་པར་རྟོགས་པའི་དགེ་རྩ་ལ་མི་
བྱེད་པ་འདྲ་སྟེ་དཔྱད་དོ། །ཞེས་པའི་བར་གསུངས་པའི་ཕྱིར་རོ། །
༈ རྩ་བའི་གསུམ་པ་ནི། ཁོང་ཁྲོས་རང་གི་བཅོམ་བྱར་གྱུར་པའི་
དགེ་བས་རང་གི་རྣམ་སྨིན་བདེ་བ་འབྱིན་པའི་ནུས་པ་བཅོམ་ནས་མེད་
པར་བྱས་པ་ཡིན་གྱི་དེས་རང་འབྲས་འབྱིན་པའི་ནུས་པ་མེད་པར་བྱས་
པ་ཡང་མ་ཡིན། དེས་དེའི་བཅོམ་བྱར་གྱུར་པའི་དགེ་བའི་ངོ་བོ་མེད་
པར་བྱས་པ་ཡང་མ་ཡིན་ཏེ། རྣམ་བཤད་ལས། དགེ་བ་འཇོམས་པ་
155

ཡང་ཁོང་ཁྲོ་སྐྱེས་མ་ཐག་རྒྱུད་ལ་དགེ་བ་མེད་པར་འགྲོ་བ་མིན་གྱི།
འབྲས་བུ་འབྱིན་པའི་ནུས་པ་ལ་གནོད་པ་བྱེད་པའོ། །དེ་ཡང༌། ཟད་པ་
ཆུང་འབྲིང་ཆེ་གསུམ་བཤད་པའི་གང་གནོད་པ་བྱས་ཚོད་དེ་སླར་སྨིན་
མི་ནུས་པའོ། །ཞེས་གསུངས་པའི་ཕྱིར། དེ་བཞིན་དུ་གཉེན་པོ་སྟོབས་
བཞི་ཚང་བའི་བཤགས་པས་རང་གི་དག་བྱར་གྱུར་པའི་མི་དགེ་བ་དེ་
དག་པའི་ཚེ་ན་ཡང་རིགས་འགྲེའོ། །བྱས་པ་ལ་ཁོ་ན་རེ། བྱང་སེམས་
ཀྱི་རྒྱུད་ཀྱི་དགེ་བ་ཁོང་ཁྲོས་འཇོམས་པ་ཡོད་ན། བློ་གྲོས་རྒྱ་མཚོའི་
ཞུས་པའི་མདོ་ལས། ཇི་ལྟར་རྒྱ་མཚོ་ཆེ་ནང་ཆུ་ཐིགས་ལྷུང་། །རྒྱ་མཚོ་
མ་སྐམ་བར་(༣༦ན) དུ་དེ་མི་འཛད། །དེ་བཞིན་བྱང་ཆུབ་ཡོངས་
བསྔོས་དགེ་བ་ཡང༌།།།བྱང་ཆུབ་མ་ཐོབ་བར་དུ་དེ་མི་འཛད། །ཅེས་
གསུངས་པ་དང་འགལ་ལོ་ཞེ་ན། མི་འགལ་ཏེ། མདོ་དེས་ནི་རྫོགས་
བྱང་བསྔོས་པའི་དགེ་བ་དེ་འཇོམས་བྱེད་ཁོང་ཁྲོ་དང་མ་འཕྲད་ན།
རྫོགས་བྱང་མ་ཐོབ་ཀྱི་བར་དུ་རྣམ་སྨིན་འབྱིན་པའི་སྒོ་ནས་མི་ཟད་པར་
བསྟན་པ་ཡིན་གྱི། ཁོང་ཁྲོས་འཇོམས་མི་ནུས་པར་བསྟན་པ་མ་ཡིན་ཏེ།
མདོ་དེའི་དོན་འཆད་པ་ན། རྣམ་བཤད་ལས། དེས་ན་ལུང་སྔ་མའི་དོན་
ནི། འབྲས་བུ་ཕྱུང་བས་མི་ཟད་པ་ཡིན་གྱི། ཁོང་ཁྲོས་མི་འཛད་པ་མིན་
ལ། ཞེས་གསུངས་པའི་ཕྱིར། ཡང་ཁོ་ན་རེ། སྡོང་པོ་བཀོད་པའི་མདོ་
156

ལས། གསེར་འགྱུར་གྱི་རྩི་སྲང་གང་གིས་ལྕགས་སྲང་སྟོང་གསེ ཪ་དུ་
བསྒྱུར་བའི་ཚེ། ལྕགས་དེས་གསེར་འགྱུར་གྱི་རྩི་དེ་ཟད་པར་བྱེད་མི་
ནུས་པ་བཞིན་དུ་བྱང་ཆུབ་ཀྱི་སེམས་ཀྱིས་ཟིན་པའི་དགེ་བ་དང༌། བྱང་
ཆུབ་ཀྱི་སེམས་དང་། རྫོགས་བྱང་དུ་བཇོས་པའི་དགེ་བ་རྣམས། མི་
དགེ་བའི་ལས་དང་ཁོང་ཁྲོ་ལ་སོགས་པའི་ཉོན་མོངས་པས་ཟད་མི་ནུས་
པ་གསུངས་པ་དེ་མི་འཐད་པར་ཐལ། ཁོང་ཁྲོས་རང་གི་གཞོམ་བྱར་
གྱུར་པའི་བསོད་ནམས་ཀྱི་ཚོགས་ཀྱིས་བསྡུས་པའི་དགེ་བ་འཇོམས་
པའི་ཕྱིར། རྟགས་ཁས། ཟེར་ན་མ་ཁྱབ་སྟེ། སྡོང་པོ་བཀོད་པའི་མདོ་
ལས་དེ་ལྟར་གསུངས་ཀྱང༌། བྱང་སེམས་བདག་ཉིད་ཆེ་བས་དེ་ཆུང་བ་
ལ་ཁྲོས་པའི་ཁོང་ཁྲོས་རང་གི་གཞོམ་བྱར་གྱུར་བའི་དགེ་བ་འཇོམས་
པར་གསུངས་པ་ལྟར་འཐད་པའི་ཕྱིར། ཞེས་པའི་རྩོད་ལན་གཉིས་སྟོན་
པ་ལ། རྣམ་བཤད་ལས། སྡོང་པོ་བཀོད་པ་ལས་ཀྱང་། དངུལ་ཆུའི་
རིགས་གསེར་དུ། སྣང་བ་ཞེས་པ་སྲང་གཅིག་གིས། ལྕགས་སྲང་སྟོང་
གསེར་དུ་བསྒྱུར་བས། ལྕགས་དེས་དེ་ཟད་པར་བྱ་མི་ནུས་པ་དཔེར་
མཛད་ནས།།བྱང་ཆུབ་ཏུ་སེམས་བསྐྱེད་པའི་དངུལ་ཆུའི་ཁམས་ནི།
ལས་དང་ཉོན་མོངས་པའི་ལྕགས་ཐམས་ཅད་ཀྱི་ཟད་པར་མི་ནུས་པར་
གསུངས་པས། ཞེས་པ་ནས། དེ་ནི་མ་ཡིན་ཏེ། བྱང་སེམས་བདག་ཉིད་
157

ཆེན་པོའི་དགེ་རྩ་རྣམས་འཇོམས་པར་གསུངས་པའི་ཕྱིར་རོ། །ཞེས་
པའི་བར་གསུངས་སོ། །དེས་ན། སྡོང་པོ་བཀོད་པའི་མདོའི་དོན་ནི།
བྱང་ཆུབ་ཀྱི་སེམས་ལ་བརྟེན་ནས་ཉོན་མོངས་པ་ཟད་པར་བྱེད་ནུས་
ཀྱང༌། ལས་དང་ཉོན་མོངས་པ་ལ་བརྟེན་ནས་བྱང་ཆུབ་ཀྱི་སེམས་ཟད་
མི་ནུས་པ་དེ་དེའི་དོན་ཡིན་ཏེ། མདོ་དེའི་དོན་འཆད་པ་ན། རྣམ་བཤད་
ལས། གཉིས་པའི་དོན་ཀྱང་སེམས་བསྐྱེད་ལ་བརྟེན་ནས་ལས་ཉོན་
གཏན་ཟད་ནུས་པ་ལྟར་ལས་ཉོན་གྱི་ཚུར་མི་ནུས་པའོ། །ཞེས་གསུངས་
པའི་ཕྱིར། ཁ་ཅིག་ན་རེ། ཁོང་ཁྲོས་རང་གི་གཞོམ་བྱར་གྱུར་པའི་དགེ་
བའི་ལས་དེའི་རྣམ་སྨིན་འབྱིན་པ་རྒྱང་རིང་དུ་བྱས་(༣༦བ) པ་དེ།
དེས་དེ་བཅོམ་པའི་དོན་ཡིན་གྱི། ཁོང་ཁྲོས་རང་གི་གཞོམ་བྱར་གྱུར་
པའི་དགེ་བའི་ལས་ཀྱི་རྣམ་སྨིན་བདེ་བ་བསྐྱེད་པའི་ནུས་པ་འཇོམས་མི་
ནུས་ཏེ། ཁོང་ཁྲོས་རང་གི་གཞོམ་བྱར་གྱུར་པའི་དགེ་བའི་ལས་ཀྱི་ས་
བོན་འཇོམས་མི་ནུས་པའི་ཕྱིར་ཏེ། འཇིག་རྟེན་པའི་ལམ་ཡིན་ན། རང་
གི་སྤང་བྱའི་ས་བོན་སྤོང་མི་ནུས་པས་ཁྱབ་པའི་ཕྱིར། ཞེས་པའི་འདོད་
པ་བརྗོད་དེ་སྟོན་པ་ལ། རྣམ་བཤད་ལས། དགེ་རྩ་བཅོམ་པའི་དོན་ལ་
ཁ་ཅིག་ན་རེ་སྔར་གྱི་དགེ་བ་རྣམས་ཀྱི་འབྲས་བུ་མྱུར་དུ་བསྐྱེད་པའི་
ནུས་པ་བཅོམ་ནས་འབྲས་བུ་འབྱིན་པ་རྒྱངས་བསྲིངས་ཏེ་ཞེས་པ་ནས།
158

ས་བོན་སྤོང་བ་མི་སྲིད་པའི་ཕྱིར།། ཞེས་ཟེར་རོ། །ཞེས་པའི་བར་
བྱུང་ངོ་། །དེ་འགོག་པ་ནི། གཉེན་པོ་སྟོབས་བཞི་ཚང་བའི་བཤགས་
པས་དག་པར་བྱས་པའི་སོ་སྐྱེའི་རྒྱུད་ཀྱི་མི་དགེ་བ་དེས་རང་གི་རྣམ་
སྨིན་སྡུག་བསྔལ་འབྱིན་ནུས་པར་ཐལ། དེས་རང་གི་གཞོམ་བྱར་གྱུར་
པའི་མི་དགེ་བའི་ལས་ཀྱི་ས་བོན་མ་བཅོམ་པའི་ཕྱིར། རྟགས་ཁྱབ་
ཁས། གཞན་ཡང༌། སྦྱོར་ལམ་བཟོད་པ་དང་རྩེ་མོ་ཐོབ་པའི་གང་ཟག་
གཉིས་གང་རུང་ཡང་ཡིན། ལོག་ལྟ་དང། ངན་འགྲོར་སྐྱེས་པའི་རྒྱུ་མི་
དགེ་བའི་དབང་གིས་ངན་སོང་དུ་སྐྱེ་བ་ལེན་པ་ཡང་ཡིན་པའི་གཞི་
མཐུན་པ་གཅིག་ཡོད་པར་ཐལ། དེ་གང་རུང་ཡང་ཡིན་། ལོག་ལྟ་
དང༌། མི་དགེ་བའི་ལས་ཀྱི་ས་བོན་མ་སྤངས་པ་ཡང་ཡིན་པའི་གཞི་
མཐུན་ཡོད་པའི་ཕྱིར། ཁྱབ་ཁས། རྟགས་སླ། འདོད་མི་ནུས་ཏེ། དེ་
གཉིས་གང་རུང་ཡིན་ན། ལས་ཉོན་གྱི་ངན་སོང་དུ་སྐྱེ་བ་མིན་པས་ཁྱབ་
པའི་ཕྱིར། ཞེས་པའི་རིགས་པ་དེ་སྟོན་པ་ལ། རྣམ་བཤད་ལས།།རྒྱུ་
མཚན་དེ་ནི་མ་ངེས་ཏེ། སོ་སོ་སྐྱེ་བོས་གཉེན་པོ་སྟོབས་བཞིས་མི་དགེ་
བ་སྦྱངས་པའི་དག་པ་ཡང་་ས་བོན་སྤངས་པ་མིན་ཀྱང༌། ཞེས་པ་ནས།
ངན་འགྲོར་སྐྱེ་བ་མི་སྲིད་དོ། །ཞེས་པའི་བར་གསུངས། གཞན་ཡང༌།
ཁོང་ཁྲོས་རང་གི་གཞོམ་བྱར་གྱུར་པའི་དགེ་བའི་ལས་ཀྱི་ནུས་པ་རྒྱངས་
159

རིང་པོར་བྱས་པ་དེ། དེས་དེ་བཅོམ་པའི་དོན་ཡིན་ཏེ། ལས་ནུས་པ་
སྟོབས་ཆེན་པོས། ལས་སྟོབས་ཆུང་ངུའི་ནུས་པ་རྒྱང་རིང་པོར་བྱས་པ་
དེ། དེས་དེ་བཅོམ་པའི་དོན་མ་ཡིན་པའི་ཕྱིར་ཏེ། མཛོད་འགྲེལ་དུ་མདོ་
དྲངས་པ་ལས། ལས་ཀྱི་འཁོར་བར་སྤྱི་གང་དང༌། །ཉེ་བ་གང་དང་གོམ་
པ་གང་།།།སྔོན་བྱས་གང་ཡིན་དེ་དག་ལས།།།སྔ་མ་སྔ་མ་རྣམ་སྨིན་
འགྱུར། །ཞེས་པ་དང༌། དེའི་དོན་འཆད་པ་ན། རྣམ་བཤད་ལས། ལས་
གང་སྔོན་ལ་སྨིན་པ་དེས།། རེ་ཞིག་ལ་ལས་གཞན་དེ་སྨིན་པའི་གོ་
བཀག་ཀྱང༌། ཞེས་པ་ནས། དགེ་རྩ་འཇོམས་བྱེད་དུ་གསུངས་དགོས་
པར་འགྱུར་རོ། །ཞེས་པའི་བར་གསུངས་པའི་ཕྱིར། གཞན་ཡང་། ཁོང་
ཁྲོས་བཅོམ་པའི་དགེ་བ་དང་། གཉེན་པོ་སྟོབས་(༣༧ན) བཞི་ཚང་
བའི་བཤགས་པས་དག་པར་བྱས་པའི་མི་དགེ་བ་གཉིས། རྐྱེན་གང་
དང་འཕྲད་ཀྱང་རང་གི་རྣམ་སྨིན་མི་འབྱིན་ནོ། །ས་བོན་རུལ་པ་དང་
མེས་འཚིགས་པ་ལྟ་བུའི་ས་བོན་ཉམས་པ་རྐྱེན་གང་དང་འཕྲད་ཀྱང་མྱུ་
གུ་མི་འབྱུང་བ་དང་འདྲ་བར་དབུ་མ་སྙིང་པོའི་འགྲེལ་པར་གསུངས་
པའི་ཕྱིར། ཞེས་སྟོན་པ་ལ། རྣམ་བཤད་ལས། དེས་ན་འདི་ལ་དབུ་མ་
སྙིང་པོའི་འགྲེལ་པར། མི་དགེ་བ་སྟོབས་བཞིས་སྦྱངས་པ་དང༌། །ཞེས་
པ་ནས། ·རྐྱེན་དང་འཕྲད་ཀྱང་འབྲས་བུ་འབྱིན་མི་ནུས་པར་གསུངས་
160

སོ།། ཞེས་པའི་བར་གསུངས་སོ། །
༈ རྩ་བའི་བཞི་པ་ནི། སྤྱིར་ཁོང་ཁྲོ་དང་གྲོགས་ཚངས་པར་
མཚུངས་པར་སྤྱོད་པ་དང༌། བྱང་སེམས་ལ་ཁོང་ཁྲོ་དགག་རིགས་ཏེ།
བྱང་སེམས་ལ་ཁོང་ཁྲོས་པ་དང༌། བརྙས་པ་དང༌། ཀུན་སློང་གི་བསམ་
པ་ངན་པའི་སྒོ་ནས་སྨད་པ་ཉེས་པ་མུ་མེད་དུ་འབྱུང་ཞིང༌། དེ་འབྱུང་བ་
ལ་ཁོང་ཁྲོ་ཡུལ་དེ་བྱང་སེམས་སུ་ངེས་མ་ངེས་འདྲ་བར་མ་ཟད། ཁོང་ཁྲོ་
འབྱུང་བའི་རྒྱུ་མཚན་བདེན་མི་བདེན་ཀྱང་འདྲ་བར་མགོན་པོ་ཀླུ་སྒྲུབ་
ཀྱི་མདོ་ཀུན་ལས་བཏུས་སུ་གསུངས་པའི་ཕྱིར། ཞེས་སྟོན་པ་ལ། རྣམ་
བཤད་ལས། བྱང་སེམས་ལ་ཁྲོས༌པ༌དང༌། བརྙས་པ་དང༌། ཀུན་སློང་
ངན་པས་སྨད་པ་ཉེས་པ་མུ་མེད་པ་མདོ་ཀུན་བཏུས་ལས་གསུངས་ཤིང༌།
ཞེས་པ་ནས། བྱང་སེམས་ལ་དམིགས་པའི་ཁོང་ཁྲོ་འགོག་པ་ལ་ནུས་པ་
ཅི་ཡོད་ཀྱི་འབད་པར་བྱའོ། །ཞེས་པའི་བར་གསུངས་སོ། །གཞན་ཡང་
ཁོང་ཁྲོ་ལ་སོགས་པའི་དགེ་བ་འཇོམས་པའི་རྐྱེན་རྣམས་ངོ་ཤེས་པར་
བྱས་ནས་དགག་དགོས་ཏེ། རྩ་ལྟུང་གིས་སྔར་བསགས་ཀྱི་དགེ་རྩ་
འཇོམས་པར་ནམ་སྙིང་གི་མདོ་ལས་གསུངས་ཤིང༌། བསྙེན་བཀུར་ལ་
ལྷག་པར་ཆགས་པའི་དབང་གིས་ཁྱིམ་ལ་ལྟ་བ་དང༌། མངོན་པའི་ང་
རྒྱལ་གྱིས་ཁེངས་པ་དང༌། ཆོས་སྤོང་གི་ལས་དང་གསུམ་གྱིས་རང་གི་
161

གཞོམ་བྱར་གྱུར་པའི་དགེ་རྩ་འཇོམས་པར་བསླབ་བཏུས་ལས་གསུངས་
པའི་ཕྱིར། ཞེས་སྟོན་པ་ལ། རྣམ་བཤད་ལས། ནམ་སྙིང་གི་མདོཪ་རྩ་
ལྟུང་རྣམས་ཀྱིས་ཇོན་བསྐྱེད་པའི་དགེ་རྩ་འཇོམས་པ་དང༌།།བསླབ་
བཏུས་ལས། བསྙེན་བཀུར་ལ་ལྷག་པར་ཞེན་པའི་ཁྱིམ་ལ་ལྟ་བ་ད་ང༌།
ཞེས་པ་ནས། དགེ་རྩ་འཇོམས་པའི་རྐྱེན་རྣམས་ངོ་ཤེས་པར་བྱས་ནས།
ལྷག་པར་ཡང་སྤངས་དགོས་སོ། །འདིར་ནི་མདོ་ཙམ་སྟེ། མདོ་བཏུས་
དང་བསླབ་བཏུས་ངེས་པར་ལྟ་བར་བྱའོ། །ཞེས་པའི་བར་གསུངས་སོ།།
གསུམ་པ་ངོ་བོ་ནི་རྟོགས་སླའོ། །
༈ ས་ལྔ་པ་སྦྱང་དཀའ་བ་བཤད་པ།
བདག་ཉིད་ཆེ་དེ་བདུད་རྣམས་ཀུན་གྱིས༌ཀྱང༌། སྦྱངས་དཀའི།
ཞེས་སོགས་རྐང་པ་བཞིའི་སྐབས་སུ་སྔར་ལྟར་གསུམ་ལས། དང་པོ་ནི།
གཞན་དུ་བཤད་ཟིན་ཏོ། །
༈ གཉིས་པ་ལ། ས་ལྔ་པའི་སྒྲ་དོན་ནམ་ངེས་ཚིག་བཤད་པ་དང༌།
བསམ་གཏན་(༣༧བ) ལྷག་ཅིང་བདེན་བཞི་ལ་མཁས་པར་བསྟན་
པ། བདུད་བཞི་སོ་སོའི་ངོ་བོ་བཤད་པ། དེ་གང་ནས་བཅོམ་པའི་ས་
མཚམས་བཤད་པ། བདེན་བཞི་ཕྲ་རགས་ཀྱི་ཁྱད་པར་བཤད་པ། ཞར་
ལ་བྱང་ཕྱོགས་སོ་བདུན་ཕྲ་རགས་ཀྱི་ཁྱད་པར་བཤད་པ་དང་དྲུག
162

དང་པོ་ནི། ས་ལྔ་པའི་ཡེ་ཤེས་དེ་ལ་སྦྱང་དཀའ་བ་ཞེས་བརྗོད་པའི་རྒྱུ་
མཚན་ཅི་ཡིན་ཞེ་ན། དེའི་རྒྱུ་མཚན་ཡོད་དེ། ས་ལྔ་པ་བ་དེ་ལྷའི་བུའི་
བདུད་གཙོ་འཁོར་གང་གིས་ཀྱང་རྫི་བར་མི་ནུས་པའི་རྒྱུ་མཚན་གྱིས་དེ་
ལྟར་བརྗོད་པའི་ཕྱིར་ཏེ། ·རིན་ཆེན་འཕྲེང་བ་ལས། ལྔ་པ་ཤིན་ཏུ་སྦྱང་
དཀའ་བདུད་ཀུན་གྱིས་ཤིན་ཏུ་ཐུབ་དཀའི་ཕྱིར། ཞེས་པ་དང་། རང་
འགྲེལ་ལས། ས་ལྔ་པ་ལ་གནས་པའི་བྱང་ཆུབ་སེམས་དཔའ་ནི་འཇིག་
རྟེན་གྱི་ཁམས་ཐམས་ཅད་ན་གནས་པའི་ལྷའི་བུའི་བདུད་རྣམས་ཀྱིས་
ཀྱང་ཕམ་པར་བྱ་བར་མི་ནུས་ན། དེ་དག་ལས་གཞན་བདུད་ཀྱི་བཀའ་
ཉན་པ་ལ་སོགས་པ་རྣམས་ཀྱིས་ལྟ་ཅི་སྨོས་སོ། །དེ་ཉིད་ཀྱིས་ས་འདིའི་
མིང་སྦྱང་བ་དཀའ་བ་ཞེས་བྱའོ། །ཞེས་གསུངས་པའི་ཕྱིར།
༈ གཉིས༌པ༌ནི། ས༌ལྔ༌པར༌བསམ་གཏན་གྱི་ཕར་ཕྱིན་གྱི་ཉམས་
ལེན་ལྷག་པར་ཐོབ་པ་ཡིན་ཏེ། ས་ལྔ་པར་རྣམ་གཡེང་གི་སྐྱོན་གྱིས་ཅུང་
ཟད་ཀྱང་རྫི་བར་མི་ནུས་པའི་བསམ་གཏན་གྱི་ཉམས་ལེན་ཐོབ་པའི་
ཕྱིར་ཏེ། རང་འགྲེལ་ལས། དེ་ལ་ཕ་རོལ་དུ་ཕྱིན་པ་བཅུ་ལས་བསམ་
གཏན་གྱི་ཕ་རོལ་དུ་ཕྱིན་པ་ཉིད་ཆེས་ལྷག་པར་འགྱུར་རོ།།།ཞེས་
གསུངས་པའི་ཕྱིར། དེར་མ་ཟད། ས་ལྔ་པ་བ་དེས་ཤེས་རབ་ཀྱི་བསླབ་
པའི་ཉམས་ལེན་ཀྱང་ལྷག་པར་ཐོབ་པ་ཡིན་ཏེ། བདེན་བཞི་ཕྲ་རགས་
163

ཤེས་པའི་ཤེས་རབ་ཀྱི་བསླབ་པའི་ཉམས་ལེན་ལྷག་པར་ཐོབ་པ་ཡིན་
པའི་ཕྱིར་ཏེ། རྣམ་བཤད་ལས། འདིར་བདེན་པ་རགས་པ་དང༌། ཕྲ་བ་
ལ་མཁས་པའི་ལྷག་པའི་ཤེས་རབ་ཅན་དུ་འགྱུར་རོ། །ཞེས་གསུངས་
པའི་ཕྱིར། གསུམ་པ་ནི། ཟག་བཅས་ཀྱི་ཕུང་པོ་དེ།།ཕུང་པོའི་
བདུད་རགས་པ་ཡིན། ཟག་བཅས་ཀྱི་ཕུང་པོ་འདོར་དགོས་པའི་ཆ་དེ།
དེའི་བདུད་ཕྲ་མོ་ཡིན། ཞེ་སྡང་ལ་སོགས་པའི་ཉོན་མོངས་རགས་པ་
རྣམས་ཉོན་མོངས་པའི་བདུད་རགས་པ་དང་། འཇིག་ལྟ་ལྷན་སྐྱེས་
སོགས་ཉོན་མོངས་ཕྲ་མོ་དང༌། ཉོན་མོངས་ཀྱི་ས་བོན་རྣམས་དེ་ཕྲ་མོ་
དང་། རྣམ་སྨིན་གྱི་ཕུང་པོ་རགས་པ་འདོར་བའི་ཆ་དེ།།འཆི་བདག་
གིས་བདུད་རགས་པ་ཡིན། མ་རིག་བག་ཆགས་ཀྱི་ས་དང༌། ཟག་མེད་
ཀྱི་ལས་ཀྱི་དབང་གིས་ཇངས་པའི་ཡིད་ཀྱི་རང་བཞིན་གྱི་ལུས་འདོར་
བའི་ཆ་དེ། དེ་ཕྲ་མོ་ཡིན། འདོད་ལྷ་དགའ་རབ་དབང་ཕྱུག་དེ། ལྷའི་
བུའི་བདུད་རགས་པ་དང་། ·ཤེས་སྒྲིབ་དེ་དེ་ཕྲ་མོ་ཡིན་ཏེ། ཉན་ས་
ལས། དེ་ལ་ཕུང་པོའི་བདུད་ནི་ཉེར་ལེན་གྱི་ཕུང་པོ་ལྔའོ། །ཉོན་མོངས་
པའི་བདུད་ནི། ཁམས་གསུམ་ན་སྤྱོད་པའི་ཉོན་མོངས་པ་རྣམས་སོ།།
འཆི (༣༨ན) བདག་གི་བདུད་ནི། སེམས་ཅན་དེ་དང་དེ་དག་སེམས་
ཅན་གྱི་རིགས་དེ་དང་དེ་དག་ནས་འཆི་བའི་དུས་བྱེད་པ་གང་ཡིན་པའོ།།
164

ལྷའི་བུའི་བདུད་ནི་ཕུང་པོ་དང་ཉོན་མོངས་པ་དང་འཆི་བདག་གི་བདུད་
ལས་ཡང་དག་འདའ་ཕྱིར་དགེ་བའི་ཕྱོགས་ལ་རབ་ཏུ་བརྩོན་པ་དེ་ལ་
བར་ཆད་བྱ་བ་དང༌།།རྣམ་པར་གཡེང་བར་བྱ་བའི་ཕྱིར་འདོད་པའི་
ཁམས་སུ་སྐྱེས་པའི་ལྷའི་བུ་དབང་ཕྱུག་ཐོས་པ་དག་ཉེ་བར་འོང་བ་གང་
ཡིན་པ་སྟེ། དེ་ནི་ལྷའི་བུའི་བདུད་ཅེས་བྱའོ། །ཞེས་པའི་ལུང་འདིས།
གོང་དུ་བཤད་པའི་བདུད་རགས་པ་བཞི་དངོས་སུ་བསྟན་ནས། བདུད་
ཕྲ་མོ་བཞི་ཤུགས་ལ་བསྟན་པའི་ཕྱིར། ཁོ་ན་རེ། སྐབས་འདིར་ཕུང་
པོའི་བདུད་ལ་སོགས་པའི་བདུད་བཞིའི་རྣམ་གཞག་འཇོག་པའི་རྒྱུ་
མཚན་གང་ཡིན་ཞེ་ན། དེའི་རྒྱུ་མཚན་ཡོད་དེ། གང་འཆི་བ་དང་གང་
གིས་འཆི་བ་དང༌། འཆི་བའི་ངོ་བོ་དང༌། འཆི་བ་ལས་འདའ་བ་ལ་བར་
ཆད་བྱེད་པ་དང་བཞིའི་དབང་དུ་བྱས་ནས་དེ་བཞི་རིམ་པ་བཞིན་དུ་
བཞག་པ་ཡིན་པའི་ཕྱིར་ཏེ།།རྟགས་དང་པོ་གྲུབ་སྟེ།།འཆི་བའི་གང་
ཟག་དེ་ཕུང་པོ་ཚོགས་པའི་སྐྱེས་རྒྱུ་ཡིན་པའི་ཕྱིར། གཉིས་པ་གྲུབ་སྟེ།
འཆི་བའི་གང་ཟག་ཕལ་ཆེར་ཉོན་མོངས་པའི་དབང་གིས་འཆི་བ་ཡིན་
པའི་ཕྱིར། གསུམ་པ་གྲུབ་སྟེ། ལས་ཉོན་གྱི་དབང་གིས་ཕུང་པོ་འདོར་
བའི་ཆ་དེ་འཆི་བདག་གིས་བདུད་དུ་བཞག་པའི་ཕྱིར། བཞི་པ་གྲུབ་
འཆི་བ་ལས་འདའ་བའམ། འཆི་མེད་ཀྱི་གོ་འཕང་ཐོབ་པ་༩
165

བྱེད་པའི་འདོད་ལྷ་དགའ་རབ་དབང་ཕྱུག་དེ་ལྷའི་བུའི་བདུད་ཡིན་པའི་
ཕྱིར་ཏེ། ཉན་ས་ལས། དེ་ལ་གང༌དུ༌འཆི༌བ༌དང༌། གང༌གིས་འཆི༌བ་
དང༌། འཆི་བ་དེ་གང༌ཡིན༌པ༌དང༌། བར་ཆད་ཀྱི་དངོས་པོ་གང༌གིས་
འཆི་བ་ལས་ཡང་དག་པར་མི་འདའ་བར་བྱེད་པ་དེ་དག་གི་དབང་དུ་
བྱས་ནས་བདུད་བཞི་རྣམ་པར་བཞག་པ་ཡིན་པའི་ཕྱིར་ཏེ། ཞེས་
གསུངས་པའི་ཕྱིར། བཞི་པོ་དེ་ལ་བདུད་ཅེས་བརྗོད་པའི་རྒྱུ་མཚན་ཡོད་
དོ། །འཆི་མེད་ཀྱི་གོ་འཕང་ཐོབ་པ་ལ་གཙོ་བོར་བར་དུ་གཅོད་བྱེད་ཡིན་
པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར་རོ། །བཞི་པ་ནི། ལྷག་
མེད་མྱང་འདས་ཐོབ་རྗེས་སུ་སྐྱེ་བ་གཅིག་བླངས་པ་ནས། ཕུང་པོའི་
བདུད་རགས་པ་དང་འཆི་བདག་གི་རགས་པ་གཉིས་བཅོམ་པ་ཡིན་ཏེ།
དེ་ནས་མ་རིག་བག་ཆགས་ཀྱི་ས་དང༌། ཟག་མེད་ཀྱི་ལས་ལ་བརྟེན་
ནས་ཡིད་ཀྱི་རང་བཞིན་གྱི་ལུས་འབད་མེད་དུ་ལེན་ནུས་པའི་སྒོ་ནས་
ལུས་མདོར་ལེན་བྱེད་པ་སྤངས་པའི་ཕྱིར། དགྲ་བཅོམ་པའི་རྟོགས་པ་
ཐོབ་པ་ནས། ཉོན་མོངས་པའི་བདུད་ཕྲ་རགས་གཉིས་ཀ་བཅོམ་པའི།
དེ་ཐོབ་ནས་ཉོན་མོངས་ས་བོན་དང་བཅས་པ་སྤངས་པའི་ཕྱིར། ཉན་
ཐོས་ཀྱི་མཐོང་ལམ་རྣམ་གྲོལ་ལམ་ཐོབ་པ་ནས་ལྷའི་བུའི་བདུད་རགས་
པ་བཅོམ་པ་ཡིན་ཏེ། དེ་ནས་དཀོན་མཆོག་གསུམ་ངོ་ཤེས་ནས་དད་པ་
166

ཐོབ་སྟེ། (༣༨བ) དེ་གསུམ་ལ་སྐྱབས་གནས་ཡངདག་ཡིན་མིན་
གྱིས་ཐེ་ཚོམ་ལོག་པའི་ཕྱིར་ཏེ། མཛོད་ལས། བདེན་གསུམ་མཐོང་ན་
ཚུལ་ཁྲིམས་དང་། །ཆོས་ལ་ཤེས་ནས་དད་པ་ཐོབ། །ལམ་མངོན་
རྟོགས་ན་སངས་རྒྱས་དང༌། །དེ་ཡི་དགེ་འདུན་དག་ལ་ཡང༌། །ཞེས་
གསུངས་པའི་ཕྱིར། དང་པོ་ཉིད་ནས་ཐེག་ཆེན་དུ་རིགས་ངེས་པ་རྣམས་
ཀྱིས་ནི། ཕྱིར་མི་ལྡོག་གི་རྟགས་ཐོབ་པ་ནས། ལྷའི་བུའི་བདུད་རགས་
པ་བཅོམ་པ་ཡིན་ཏེ། རྟགས་སྔར་གྱི་དེའི་ཕྱིར། དང་པོ་ཉིད་ནས་ཐེག་
ཆེན་དུ་རིགས་ངེས་པའི་ས་བརྒྱད་པ་ཐོབ་པ་ནས། ཉོན་མོངས་པའི་
བདུད་ཕྲ་ཪགས་གཉིས་ཀ་བཅོམ་པ་ཡིན་ཏེ། དེ་ནས་ཉོན་མོངས་ས་
བོན་དང་བཅས་པ་སྤངས་པའི་ཕྱིར་ཏེ། རྩ་བར་ས་བརྒྱད་པ་ལ་དྲི་མ་དེ་
དག་རྩ་བཅས་ཉེ་བར་ཞི་འགྱུར་ཞིང༌། ཞེས་པ་དང༌། འགྲེལ་པར།
འདི་ཁམས་གསུམ་ལས་འདོད་་ཆགས་དང་བྲལ་བ་ཉིད་སྲིད་པ་ཡིན་ཏེ།
འདོད་ཆགས་དང་མ་བྲལ་བ་ལ་མྱ་ངན་ལས་འདས་པ་ཐོབ་པ་སྲིད་པ་
མེད་པའི་ཕྱིར་རོ། །ཞེས་གསུངས་པའི་ཕྱིར།། དང་པོ་ཉིད་ནས་ཐེག་
ཆེན་དུ་རིགས་ངེས་པའི་ས་བརྒྱད་པ་ཐོབ་པ་ན། ཕུང་པོའི་བདུད་རགས་
པ་དང༌། འཆི་བདག་གི་བདུད་རགས་པ་གཉིས་ཀ་བཅོམ་པ་ཡིན་ཏེ།
དེ་ཐོབ་པ་ནས་མ་རིག་བག་ཆགས་ཀྱི་ས་དང༌། ཟག་མེད་ཀྱི་ལས་ལ་
167

བརྟེན་ནས་ཡིད་ཀྱི་རང་བཞིན་གྱི་ལུས་འབད་མེད་དུ་ལེན་ནུས་པའི་སྒོ་
ནས། ཕུང་པོ་རགས་པ་འདོར་ལེན་བྱེད་པ་སྤངས་པའི་ཕྱིར། ཕུང་པོའི་
བདུད་ཕྲ་མོ་དང༌། འཆི་བདག་གི་དེ་ཕྲ་མོ། ལྷའི་བུའི་དེ་ཕྲ་མོ་གསུམ་
རེ་རེ་ནས་བཅོམ་པ་དང༌།།ཆོས་སྐུ་ཐོབ་པ་དུས་མཉམ་པ་ཡིན་ཏེ།
བསམ་གྱིས་མི་ཁྱབ་པའི་འཆི་འཕོ་སྤངས་པ་དང་ཆོས་སྐུ་ཐོབ་པ་དུས་
མཉམ་པའི་ཕྱིར་ཏེ། རྒྱུད་བླ་མ་ལས། ཆོས་ཀྱི་དབང་ཕྱུག་འཆི་བའི་
བདུད་བཅོམ་པ་དང༌། ཞེས་པ་དང༌། ཡང་དེ་ཉིད་ལས། འཆི་མེད་ཞི་
བའི་གནས་ཐོབ་ལ། །འཆི་བདུད་རྒྱུ་བ་མེད་པའི་ཕྱིར། །ཞེས་གསུངས་
པའི་ཕྱིར་རོ། །ལྔ་པ་ནི། མཁལ་མའི་ཟུག་གཟེར་གྱི་སྡུག་བསྔལ་ལྟ་བུ་
ཚོར་བ་སྡུག་བསྔལ་རྣམས་ཪགས་པའི་སྡུག་བདེན་ཡིན། ཟག་བཅས་
ཀྱི་བདེ་བའི་སྟེང་གི་ཡིད་གརྟན་མི་རུང་བའི་འགྱུར་བ་ཕྲ་མོ་ལྟ་བུ་ཁྱབ་
པ་འདུ་བྱེད་ཀྱི་སྡུག་བསྔལ་རྣམས་ཕྲ་བའི་སྡུག་བདེན་ཡིན། ཁོང་ཁྲོ་ལ་
སོགས་པའི་ཉོན་མོངས་རགས་པ་དང༌། འཕེན་བྱེད་ཀྱི་ལས་རགས་པ་
རྣམས་རགས་པའི་ཀུན་འབྱུང་བདེན་པ་དང༌། འཇིག་ལྟ་ལྷན་སྐྱེས་ལ་
སོགས་པའི་ཉོན་མོངས་ཕྲ་མོ་རྣམས་དང༌། འཕེན་བྱེད་ཀྱི་ལས་ཕྲ་མོ་
བསམ་གཏན་དང་པོའི་
རྣམས་ཕྲ་བའི་ཀུན་འབྱུང་བདེན་པ་ཡིན།
ཉེར་བསྡོགས་དག་པ་ཙམ་ལ་བརྟེན་ནས་འདོད་པ་ལ་འདུན་པའི་འདོད་
168

ཆགས་སྤངས་པའི་ཆ་དེ། རགས་པའི་འགོག་བདེན་ཡིན། དེས་སྲིད་
རྩེའི་ཉེར་བསྡོགས་དག་པ་ཙམ་ལ་བརྟེན་ནས་ཅི་ཡང་མེད་མན་ཆད་ལ་
འདུན་པའི་འདོད་ཆགས་སྤངས་པའི་ཆ། རགས་པའི་འགོག་བདེན་
༣༩ན) ཡིན་པའི་བར་རིགས་འགྲེ། དེའི་ས་མཚམས་ནི། ལམ་མ་
ཞུགས་ནས། དགྲ་བཅོམ་པ་མ་ཐོབ་པའི་འཕགས་པའི་རྒྱུད་ལ་ཡོད་དེ་
དེའི་ཆ་རྣམས་ལམ་མ་ཞུགས་ནས་དགྲ་བཅོམ་པ་མ་ཐོབ་པའི་འཕགས་
པའི་རྒྱུད་ལ་ཡོད་པའི་ཕྱིར་ཏེ། བསམ་གཏན་དང་པོའི་དངོས་གཞི་ནས།
སྲིད་རྩེའི་དངོས་གཞིའི་བར་གྱི་སྙོམས་འཇུག་བརྒྱད་ཀ་ལམ་མ་ཞུགས་
ནས་དགྲ་བཅོམ་པ་མ་ཐོབ་པའི་འཕགས་པའི་རྒྱུད་ལ་ཡོད་པའི་ཕྱིར།
དགྲ་བཅོམ་པའི་རྒྱུད་ལ་སྙོམས་འཇུག་བརྒྱད་ཀ་ཡོད་ཀྱང༌། དེའི་རྒྱུད་
ལ་བསམ་གཏན་དང་པོའི་ཉེར་བསྡོགས་དག་པ་ཙམ་ལ་བརྟེན་ནས།
འདོད་པ་ལ་འདུན་པའི་འདོད་ཆགས་སྤངས་པའི་ཆ་སོགས་མེད་དེ་དེའི་
རྒྱུད་ལ་འགོག་བདེན་བརྟགས་པ་བ་མེད་པའི་ཕྱིར་ཏེ།།དེའི་རྒྱུད་ཀྱི་
ཡོན་ཏན་ཡིན་ན། གང་ཟག་གི་བདག་མེད་མངོན་སུམ་དུ་རྟོགས་པའི་
ཤེས་རབ་ཀྱིས་ཟིན་པའི་སྒོ་ནས་ཉོན་མོངས་སྤངས་པའི་ཡོན་ཏན་ཡིན་
དགོས་པའི་ཕྱིར་རོ། །དེ་ལྟར་མི་དགོས་ན་སངས་འཕགས་ཀྱི་རྒྱུད་ལ་
ཡང་འགོག་བདེན་བརྟགས་པ་བ་ཡོད་པར་ཐལ་བའི་སྐྱོན་ཡོད་དོ།།
169

དེས་ན་འགོག་བདེན་ཡིན་ན་འགོག་བདེན་ཕྲ་མོ་ཡིན་དགོས་ཏེ། དེ་
ཡིན་ན། དོན་དམ་བདེན་པ་ཡིན་དགོས་པའི་ཕྱིར་ཏེ། མྱང་འདས་ཡིན་
ན། དོན་དམ་བདེན་པ་ཡིན་དགོས་པའི་ཕྱིར་ཏེ། རིགས་པ་དྲུག་ཅུ་པ་
ལས། མྱང་ངན་འདས་པ་བདེན་གཅིག་པུ། །ཞེས་གསུངས་པའི་ཕྱིར།
གཞན་ཡང༌། འགོག་བདེན་ཡིན་ན། དོན་དམ་བདེན་པ་ཡིན་དགོས་ཏེ།
རང་འགྲེལ་ལས། འགོག་པའི་བདེན་པ་ནི་དོན་དམ་པའི་བདེན་པའི་
རང་གི་ངོ་བོའོ། །ཞེས་གསུངས་པའི་ཕྱིར། སོ་སྐྱེའི་རྒྱུད་ཀྱི་གང་ཟག་
རང་སྐྱ་ཐུབ་པའི་རྫས་ཡོད་ཀྱིས་སྟོང་པར་མངོན་སུམ་དུ་རྟོགས་པའི་ཇོ་
དེ་རགས་པའི་ལམ་བདེན་ཡིན། དེའི་ས་མཚམས་ནི། ཚོགས་ལམ་
ནས་སངས་རྒྱས་མ་ཐོབ་ཀྱི་བར་ན་ཡོད་དོ། །སྟོང་ཉིད་མངོན་སུམ་དུ་
རྟོགས་པའི་འཕགས་རྒྱུད་ཀྱི་མཁྱེན་པ་རྣམས་ཕྲ་བའི་ལམ་བདེན་ཡིན།
བྱས་པ་ལ་ཁོ་ན་རེ། བློ་བཟང་བདེན་རང་བཞིན། ཞེས་སྐབས་འདིར་
བདེན་བཞིའི་རྣམ་གཞག་འཆད་པ་མི་འཐད་པར་ཐལ།།ཡབ་སྲས་
མཇལ་བའི་མདོ་ལས། འཇིག་རྟེན་མཁྱེན་པས་གཞན་ལ་མ་གསན་
པར། །བདེན་པ་འདི་གཉིས་ཀྱིས་ནི་སྟོན་པར་མཛད། །གང་ཞིག་ཀུན་
རྫོབ་དེ་བཞིན་དོན་དམ་ཏེ། །བདེན་པ་གསུམ་པ་ནམ་ཡང་མ་མཆིས་
སོ། །ཞེས་པ་ནས། དབུ་མ་རྩ་ཤེས། སངས་རྒྱས་རྣམས་ཀྱིས་ཆོས་
170

བསྟན་པ། ། བདེན་པ་གཉིས་ལ་ཡང་དག་བརྟེན། །འཇིག་རྟེན་ཀུན་
རྫོབ་བདེན་པ་དང༌། །དམ་པའི་དོན་གྱི་བདེན་པའོ། །ཞེས་བདེན་པ་
གཉིས་སུ་གྲངས་ངེས་གསུངས་པ་དང་འགལ་ལོ། །ཞེ་ན། དེ་མི་འགལ་
ཏེ། སྐབས་འདིར་བཤད་པའི་བདེན་པ་བཞི་ཡོད་དེ། བདེན་པ་གཉིས་
སུ་འདུ་བ་ཡིན་པའི་ཕྱིར་ཏེ། སྡུག་ཀུན་གཉིས་དང་ལམ་བདེན་ཀུན་
རྫོབ་བདེན་པ་དང༌། འགོག་བདེན་དོན་དམ་བདེན་པར་འདུ་བའི་ཕྱིར།
ཞེས་པའི་རྩོད་ལན་གཉིས་སྟོན་པ་ལ། རྣམ་བཤད་ལས། འདིར་ས་
བཅུ་པ་ལས་ས་ལྔ་པ་དེ་སྡུག་ཀུན་དང༌། འགོག་ལམ་གྱི་བདེན་པ་བཞི་
ལ་མཁས་པ་དང་། དེ་ནས་ཀུན་རྫོབ་དང་དོན་དམ་པའི་བདེན་པ་ལ་
མཁས་པ་གཉིས་སོ་སོཪ་གསུངས་པ་ལ། ཡབ་སྲས་མཇལ་བ་དང་།
དབུ་མ་ལས་(༣༩བ) ཀུན་རྫོབ་དང་དོན་དམ་པའི་བདེན་པ་གཉིས་
སུ་ངེས་པར་གསུངས་པས། ཞེས་པ་ནས། དེ་ལ་ཡང་སྡུག་ཀུན་དང་
ལམ་བདེན་ཀུན་རྫོབ་ཀྱི་བདེན་པ་དང༌། འགོག་བདེན་དོན་དམ་བདེན་
པར་འགྲེལ་པ་ལས་བཤད་དོ། །ཞེས་པའི་བར་བྱུང་ངོ༌། །གཞན་ཡང༌།
འགོག་བདེན་ཡིན་ན། ཆོས་ཀྱི་བདག་མེད་ཕྲ་མོ་ཡིན་དགོས་ཏེ། ཉན་
ཐོས་ཀྱི་མཐོང་ལམ་རྣམ་གྲོལ་ལམ་གྱི་ཆོས་ཉིད་དེ། འགོག་བདེན་ཡིན་
པའི་ཕྱིར་ཏེ། དེས་མཐོང་སྤངས་ཉོན་མོངས་སྤངས་པའི་ཕྱིར། རྟགས་
171

གྲུབ་ཅིང༌ཁྱབ་པ་ཡོད་དེ། རྣམ་བཤད་ལས། ཆོས་ཅན་རིམ་གྱིས་དྲི་
མས་ཇེ་དག་ཏུ་སོང་བ་ན། དེའི་ཆོས་ཉིད་ཀྱང་དྲི་མས་ཇེ་དག་ཏུ་འགྲོ་
བས།·ཆོས་ཅན་ཁྱད་པར་ཅན་ལ་ནི་ཆོས་ཉིད་ཀྱང་དག་པ་ཕྱོགས་
གཅིག་པ་ཙམ་གྱིས་མི་ཆོག་གི །རང་རང་གི་སྐབས་ཀྱི་སྔོ་བུར་གྱི་དྲི་
མས་ཀྱང་དག་པ་རེ་དགོས་ལ། དེ་ཉིད་ལ་འགོག་བདེན་ཟེར་བ་ཡིན་
ནོ། །ཞེས་གསུངས་པའི་ཕྱིར། དེས་ན་མཐོང་ལམ་རྣམ་གྲོལ་ལམ་ཐོབ་
པ་ཡན་ཆད་ཀྱི་ཡོན་ཏན་གྱི་ཆོས་ཉིད་འགོག་བདེན་ཡིན་ནོ། །གཞན་
ཡང༌། འགོག་བདེན་དོན་དམ་བདེན་པ་ཡིན་ཏེ། འགོག་པའི་སྙོམས་
འཇུག་དེ་ཆོས་ཉིད་ལ་མངོན་སུམ་དུ་མཉམ་པར་བཞག་པའི་མཉམ་
གཞག་ཡེ་ཤེས་ཡིན་པའི་ཕྱིར་དང༌། མྱང་འདས་མངོན་སུམ་དུ་རྟོགས་
པའི་གང་ཟག་ཡིན་ན། སྟོང་ཉིད་མངོན་སུམ་རྟོགས་པའི་གང་ཟག་ཡིན་
དགོས་པའི་ཕྱིར། རྟགས་ཁྱབ་གཉིས་ཀ་གྲུབ་སྟེ། རྣམ་བཤད་ལས།
རང་ལུགས་ལ་འགོག་པ་མངོན་སུམ་དུ་ཤེས་པ། མཉམ་གཞག་ཟག་
མེདཀྱི་ཡེ་ཤེས་ཀྱིས་དེ་ཁོ་ན་ཉིད་ཀྱི་དོན་རྟོགས་པའི་སྟེང་ནས་བསྒྲུབས་
པས། ཞེས་པ་ནས། འགོག་བདེན་ཀུན་རྫོབ་བདེན་པར་སྨྲ་བ་ནི།
མཐའ་མ་ཆོད་པའོ་ཞེས་པའི་བར་གསུངས་སོ། །
༈ དྲུག་པ་ནི། རིན་ཆེན་འཕྲེང་བ་ལས། བྱང་ཆུབ་ཕྱོགས་མཐུན་མ་
172

ལུས་པ། །ཁྱད་པར་དུ་ནི་བསྒོམས་པའི་ཕྱིར། །ཞེས་པ་དང་མཐུན་པར།
འདིའི་སེམས་བསྐྱེད་བཞི་པར་ཡང༌། བྱང་ཆུབ་ཕྱོགས་ལྷག་བསྒོམ་པ་
ལས་སྐྱེས་པའི། །ཞེས་གསུངས་ན། བྱང་ཕྱོགས་སོ་བདུན་པོ་ཇི་ལྟར་
ཡིན་ཞེ་ན། སོ་བདུན་བཞག་ཏུ་ཡོད་དེ། དྲན་པ་ཉེར་བཞག་བཞི། ཡང་
དག་པར་སྤོང་བ་བཞི།།རྫུ་འཁྲུལ་རྐང་བཞི། དབང་པོ་ལྔ། སྟོབས་ལྔ།
བྱང་ཆུབ་ཡན་ལག་བདུན། འཕགས་ལམ་ཡན་ལག་བརྒྱད་རྣམས་སུ་
ཡོད་པའི་ཕྱིར། དང་པོ་གྲུབ་སྟེ། ལུས་དྲན་པ་ཉེར་བཞག ཚོར་བ་དྲན་
པ་ཉེར་བཞག སེམས་དྲན་པ་ཉེར་བཞག ཆོས་དྲན་པ་ཉེར་བཞག་སྟེ་
བཞི་ཡོད་པའི་ཕྱིར། གཉིས་པ་གྲུབ་སྟེ། དགེ་བ་མ་བསྐྱེད་པ་སྐྱེད་པའི་
ཡང་དག་སྤོང་བ། སྐྱེས་ཟིན་སྤེལ་བའི་ཡང་དག་སྤོང་བ། མི་དགེ་བ་མ་
སྐྱེད་པ་མི་སྐྱེད་པའི་ཡང་དག་སྤོང་བ། སྐྱེས་ཟིན་སྤོང་བའི་ཡང་དག་
སྤོང་བ་དང་བཞིར་ཡོད་པའི་ཕྱིར། གསུམ་པ་གྲུབ་སྟེ། འདུན་པའི་ཏིང་
ངེ་འཛིན་གྱི་རྫུ་འཕྲུལ་རྐང་པ་བརྩོན་འགྲུས་ཀྱི་ཏིང་ངེ་འཛིན་གྱི་རྫུ་
འཕྲུལ་རྐང་པ། སེམས་པའི་ཏིང་ངེ་འཛིན་གྱི་རྫུ་འཕྲུལ་རྐང་པ། དཔྱོད་
པའི་ཏིང་ངེ་འཛིན་གྱི་རྫུ་འཕྲུལ་རྐང་པ་རྣམས་སུ་ཡོད་པའི་ཕྱིར། བཞི་
པ་གྲུབ་སྟེ། དད་པའི་དབང་པོ་(༤༠ན) བརྩོན་འགྲུས་ཀྱི་དབང་པོ།
དྲན་པའི་དབང་པོ། ཏིང་ངེ་འཛིན་གྱི་དབང་པོ། ཤེས་རབ་ཀྱི་དབང་པོ་
173

རྣམས་སུ་ཡོད་པའི་ཕྱིར། ལྔ་པ་གྲུབ་སྟེ། དད་པའི་སྟོབས།།བརྩོན་
འགྲུས་ཀྱི་སྟོབས། དྲན་པའི་སྟོབས། ཏིང་ངེ་འཛིན་གྱི་སྟོབས། ཤེས་
རབ་ཀྱི་སྟོབས་རྣམས་སུ་ཡོད་པའི་ཕྱིར། དྲུག་པ་གྲུབ་སྟེ། དྲན་པ་ཡང་
དག་བྱང་ཆུབ་ཀྱི་ཡན་ལག །ཆོས་རབ་ཏུ་རྣམ་འབྱེད་ཡང་དག་བྱང་ཆུབ་
ཀྱི་ཡན་ལག བརྩོན་འགྲུས་ཡང་དག་བྱང་ཆུབ་ཀྱི་ཡན་ལག དགའ་བ་
ཡང་དག་བྱང་ཆུབ་ཀྱི་ཡན་ལག ཤིན་ཏུ་སྦྱངས་པ་ཡང་དག་བྱང་ཆུབ་ཀྱི་
ཡན་ལག ཏིང་ངེ་འཛིན་ཡང་དག་བྱང་ཆུབ་ཀྱི་ཡན་ལག གཏང་
སྙོམས་ཡང་དག་བྱང་ཆུབ་ཀྱི་ཡན་ལག་རྣམས་སུ་ཡོད་པའི་ཕྱིར།
བདུན་པ་གྲུབ་སྟེ། ཡང་དག་བལྟ་བ་ཡང་དག་འཕགས་ས་འལམ་ཡན་ལག།
ཡང་དག་པའི་རྗེ་ཊེརྟོག་པ་ཡང་དག་འཕགས་ལམ་ཡན་ལག ཡང་དག་པའི་
ངག་ཡང་དག་འཕགས་ལམ་ཡན་ལག ཡང་དག་པའི་ལས་ཀྱི་མཐའ་
ཡང་དག་འཕགས་ལམ་ཡན་ལག ཡང་དག་པའི་ཚོར་བ་ཡང་དག་
འཕགས་ལམ་ཡན་ལག ཡང་དག་པའི་རྩོལ་བ་ཡང་དག་འཕགས་ལམ་
ཡན་ལག།ཡང་དག་པའི་དྲན་པ་ཡང་དག་འཕགས་ལམ་ཡན་ལག
ཡང་དག་པའི་ཏིང་ངེ་འཛིན་ཡང་དག་འཕགས་ལམ་ཡན་ལག་རྣམས་སུ་
ཡོད་པའི་ཕྱིར། ཞེས་པ་ནི། རྣམ་བཤད་ལས། བྱང་ཕྱོགས་སོ་བདུན་ནི་
དྲན་པ་ཉེར་བཞག་ལ་སོགས་པ་ལམ༴ སྡེ་ཚན་བདུན་ནོ། །དྲན་པ་ཉེར་
174

བཞག་བཞི་ནི།།ལུས་དང་ཚོར་བ་དང་སེམས་དང་ཆོས་དྲན་པ་ཉེར་
བཞག་གོ །ཞེས་པ་ནས། ཡང་དག་པའི་འཕགས་པའི་ལམ་ཡན་ལག་
ཅེས་པ་སྔ་མ་བདུན་གྱི་མཐར་ཡང་སྦྱར་རོ། །ཞེས་པའི་བར་གྱི་མཐར་
ཡང༌། དེས་ན་ལུས་མི་གཙང་བ་དང༌། མི༌རྟག་པ༌དང༌། རང༌རྐྱ་ཐུབ་
པའི་རྫས་ཡོད་ཀྱི་སྟོང་པར་མངོན་སུམ་དུ་རྟོགས་པའི་འཕགས་རྒྱུད་ཀྱི་
མཁྱེན་པ་དེ། རགས་པའི་དྲན་པ་ཉེར་བཞག་ཡིན། ལུས་བདེན་མེད་དུ་
མངོན་སུམ་དུ་རྟོགས་པའི་འཕགས་རྒྱུད་ཀྱི་མཁྱེན་པ་དེ། ཕྲ་བའི་དྲན་
པ་ཉེར་བཞག་ཡིན། གང་ཟག་རང་རྐྱ་ཐུབ་པའི་རྫས་ཡོད་ཀྱི་སྟོང་པར་
མངོན་སུམ་དུ་རྟོགས་པའི་འཕགས་རྒྱུད་ཀྱི་མཁྱེན་པ་དེ། རགས་པའི་
བྱང་ཆུབ་ཡན་ལག་ཡིན། གང་ཟག་བདེན་མེད་དུ་མངོན་སུམ་དུ་རྟོགས་
པའི་འཕགས་རྒྱུད་ཀྱི་མཁྱེན་པ་དེ། ཕྲ་བའི་བྱང་ཆུབ་ཡན་ལག་ཡིན་
ནོ།། རྩ་བའི་གསུམ་པ་ངག་དོན་ནི་རྟོགས་སླའོ། །
༈ ས་དྲུག་པ་མངོན་དུ་གྱུར་བ་བཤད་པ།
མངོན་དུ་ཕྱོགས་པར་མཉམ་བཞག་སེམས་གནས་ཏེ། ཞེས་
སོགས་རྐང་པ་བཞིའི་སྐབས་སུ་སྔར་ལྟར་གསུམ་ལས། དང་པོ་བཤད་
ཟིན། གཉིས་པ་ནི། སྙོམས་འཇུག་དགུ་པོ་གང་རུང་གང་ཞིག སྟོང་
ཉིད་ལ་མངོན་སུམ་དུ་མཉམ་པར་བཞག་པའི་འཕགས་རྒྱུད་ཀྱི་སྙོམས་
175

འཇུག་དེ། འགོག་པའི་སྙོམས་འཇུག་གི་མཚན་ཉིད་ཡིན། ཐེག་ཆེན་གྱི་
མཐོང་ལམ་བར་ཆད་མེད་ལམ་ཆོས་ཅན། ཁྱོད་ལ་འགོག་པའི་སྙོམས་
འཇུག་ཅེས་བརྗོད་པའི་རྒྱུ་མཚན་ཡོད་དེ། འགོག་པ་ལ་མངོན་སུམ་དུ་
མཉམ་པར་བཞག་པའི་སྙོམས་འཇུག་ཡིན་པ་དང༌། བདེན་འཛིན་གྱི་
སྤྲོས་པ་བཀག་པའི་སྙོམས་འཇུག་ཡིན་པའི་རྒྱུ་མཚན་གྱིས་དེ་ལྟར་
བརྗོད་པའི་ཕྱིར། དེས་ན་འཕགས་པ་(༤༠བ) ཡིན་ན། འགོག་
སྙོམས་ཐོབ་པས་ཁྱབ་སྟེ། བར་ཆད་མེད་ལམ་ཡིན་ན། འགོག་སྙོམས་
ཡིན་དགོས་པའི་ཕྱིར་ཏེ།།དེ་ཡིན་ན། འགོག་པ་ལ་མངོན་སུམ་དུ་
མཉམ་པར་བཞག་པའི་མཁྱེན་པ་ཡིན་དགོས་པའི་ཕྱིར་ཏེ། དེ་ཡིན་ན།
རྣམ་གྲོལ་ལམ་གྱི་ཆོས་ཉིད་མངོན་སུམ་དུ་རྟོགས་པའི་མཁྱེན་པ་ཡིན་
དགོས་པའི་ཕྱིར་ཏེ། དེ་ཡིན་ན། རྣམ་གྲོལ་ལམ་བདེན་སྟོང་དུ་མངོན་
ཡིན་དགོས་པའི་ཕྱིར། གཞན་ཡང༌། རྩ་
སུམ་དུ་རྟོགས་པའི་མཁྱེན་པ་
འཐད་དེ། དང་པོ་ཉིད་ནས་ཐེག་ཆེན་དུ་རིགས་ངེས་
དམ་བཅའ་བའི་
པའི་ཐེག་ཆེན་མཐོང་ལམ་བར་ཆད་མེད་ལམ་པ་དེས་འགོག་སྙོམས་
ཐོབ་པའི་ཕྱིར་ཏེ། དེས་འགོག་པའི་རྣམ་ཐར་ཐོབ་པའི་ཕྱིར་ཏེ། དེས་
རྣམ་ཐར་བརྒྱད་ཐོབ་པའི་རྒྱུ་མཚན་གྱི་དེ་ལ་འཕགས་པ་བརྒྱད་པ་རྒྱུན་
ཞུགས་ཞུགས་པའི་མིང་གིས་བརྟགས་ནས་བསྟན་པའི་ཕྱིར་ཏེ། ཕྱིར་མི་
176

ལྡོག་པ་འཁོར་ལོའི་མདོ་ལས། ལོག་པ་བརྒྱད་ལས་ཤིན་ཏུ་འདས།།
ཡང་དག་བརྒྱད་ལ་ཞེན་པ་མེད། །རྣམ་པར་ཐར་པ་བརྒྱད་ལ་རེག །དེ་
ཕྱིར་བརྒྱད་པ་ཞེས་བྱའོ། །ཞེས་གསུངས་པའི་ཕྱིར། ཤེར་ཕྱིན་གྱི་
ཉམས་ལེན་ལྷག་པས་ཟིན་པའི་འགོག་སྙོམས་སུ་དམིགས་པ་དེ། ཐུན་
མོངས་མ་ཡིན་པའི་འགོག་སྙོམས་ཀྱི་མཚན་ཉིད་ཡིན་ཅིང༌། དེ་ནི་ས་
དྲུག་པ་ནས་ཐོབ་པ་ཡིན་ཏེ། ས་ལྔ་པར་དེ་ཐོབ་པ་མི་སྲིད་པའི་ཕྱིར་ཏེ།
ས་ལྔ་པར་ཤེར་ཕྱིན་གྱི་ཉམས་ལེན་ལྷག་པ་ཐོབ་པ་མི་སྲིད་པའི་ཕྱིར་ཏེ།
རང་འགྲེལ་ལས། ས་དྲུག་པར་མཉམ་པར་བཞག་པའི་སེམས་ལ་
གནས་ཤིང༌། རྟེན་ཅིང་འབྲེལ་པར་འབྱུང་བ་ཟབ་མོའི་དེ་ཉིད་མཐོང་
བའི་བྱང་ཆུབ་སེམས་དཔའ་ནི་ཤེས་རབ་ཀྱི་ཕ་རོལ་དུ་ཕྱིན་པ་ཡོངས་སུ་
དག་པས་འགོག་པ་ཐོབ་པར་འགྱུར་གྱི་སྔ་རོལ་ཏུ་ནི་མིན་ཏེ། ཤེས་རབ་
ལྷག་པར་གྱུར་པ་མེད་པའི་ཕྱིར་ཏེ། ཞེས་པ་དང༌། རྣམ་བཤད་ལས།
དེའི་སྔ་རོལ་ས་ལྔ་པ་སོགས་སུ་ནི། འགོག་པ་ཐོབ་པ་མ་ཡིན་ཏེ། ཤེར་
ཕྱིན་ཕུལ་དུ་བྱུང་བའི་ལྷག་པ་མེད་པའི་ཕྱིར་ཏེ། སྦྱིན་སོགས་ཀྱི་ཕར་
ཕྱིན་ལྔ་ཕུལ་དུ་བྱུང་བ་ཙམ་གྱིས་ནི། འགོག་པ་ཐོབ་པར་མི་ནུས་སོ།།
ཞེས་གསུངས་པའི་ཕྱིར། རང་རྒྱུད་པ་མན་ཆད་ཀྱི་རང་སྡེ་རྣམས་ནི།
འགོག་སྙོམས་དང་འདུ་ཤེས་མེད་པའི་སྙོམས་འཇུག་གཉིས་ལྡན་མིན་
177

འདུ་བྱེད་དུ་འདོད་ཅིང༌། འདུ་ཤེས་མེད་པའི་སྙོམས་འཇུག་ཉམས་སུ་
ཇངས་པ་ལས། འདུ་ཤེས་མེད་པའི་ལྷར་སྐྱེས་ལ། དེ་འདྲའི་ལྷ་དེ་ནི།
གཟུགས་ཁམས་ཀྱི་གནས་ཀྱི་ཡན་ལག་ཏུ་གྱུར་པའི་འབྲས་བུ་ཆེ་བའི་
གནས་ཀྱི་ལྷར་འདོད་དེ། མཛོད་ལས། འདུ་ཤེས་མེད་པ་པ་འདུ་ཤེས།།
མེད་པར་སེམས་དང་སེམས་བྱུང་རྣམས། །འགོག་པའོ་རྣམ་སྨིན་དེ་
འབྲས་ཆེ། །ཞེས་པ་དང༌། དེའི་རང་འགྲེལ་ལས། འདུ་ཤེས་མེད་པའི་
ལྷ་རྣམས་ཀྱི་ནང་དུ་སྐྱེས་པ་དག་གི་སེམས་དང་སེམས་ལས་བྱུང་བ་
རྣམས་འགོག་པ་གང་ཡིན་པ་དེ་ནི་འདུ་ཤེས་མེད་པའི་ས་ཞེས་བྱ་བའི་
རྫས་ཡིན་ཏེ། ཞེས་གསུངས་པའི་ཕྱིར། །
༈ རང་ལུགས་ནི། འགོག་སྙོམས་ཡིན་ན་མཉམ་བཞག་ཡེ་
ཤེས་ཡིན་དགོས་ཏེ། དེ་ཡིན་ན་ཆོས་ཉིད་ལ་མངོན་སུམ་དུ་མཉམ་པར་
བཞག་པའི་མཉམ་བཞག་ཡེ་ཤེས་ཡིན་དགོས་(༤༡ན) པའི་ཕྱིར། དེ་
ཡིན་ན་འགོག་པ་ལ་མངོན་སུམ་དུ་མཉམ་པར་བཞག་པའི་མཉམ་
བཞག་ཡེ་ཤེས་ཡིན་དགོས་པ་གང་ཞིག །འགོག་པ་ཡིན་ན་ཆོས་ཉིད་
ཡིན་དགོས་པའི་ཕྱིར་རོ། །རྣམ་བཤད་སྙིང་པོ་རྒྱན་ལས། འགོག་པའི་
སྙོམས་འཇུག་ཤིང་རྟ་ཆེན་པོ་གཞན་གྱི་མདོ་སྡེ་ས་བཅུ་པའི་དོན་དུ་
མཛད་ནས། ཆོས་ཉིད་ལ་མཉམ་པར་བཞག་པའི་མཉམ་བཞག་ཡེ་ཤེས་
178

ཁྱད་པར་བ་གཅིག་ལ་མཛད་ལ། ཞེས་མཐར་ཐུག་པའི་འདོད་པ་
བརྗོད་པའི་ཕྱིར། དེས་ན་འགོག་སྙོམས་ལ་བསྐལ་པའི་བར་དུ་སྙོམས་
པར་འཇུག་པའི་ཉན་ཐོས་ཡོད་དེ། ཚོར་འདུ་རགས་པ་ཞི་བའི་ཕྱིར་དུ་
འགོག་པ་ལ་སྙོམས་པར་འཇུག་པའི་ཉན་ཐོས་ཡོད་པའི་ཕྱིར། དེ་ལྟར་
དུ་སྙོམས་པར་འཇུག་པའི་རང་རྒྱལ་སློབ་པ་མེད་དེ། རང་རྒྱལ་སློབ་པ་
རྣམས་རང་རྒྱལ་གྱི་བསྒོམ་ལམ་ནས། རང་རྒྱལ་གྱི་བྱང་ཆུབ་ཀྱི་བར་ཚེ་
གཅིག་ལ་མངོན་དུ་བྱེད་པའི་ཕྱིར། འགོག་སྙོམས་ལ་བསྐལ་པར་
གནས་པའི་ཉན་རང་དགྲ་བཅོམ་ཡོད་དེ། ཡང་དག་མཐའ་མངོན་དུ་
བྱས་པའི་དེ་གཉིས་ཀ་ཡོད་པ་གང་ཞིག འགོག་པ་ཡིན་ན། ཡང་དག་
མཐའ་ཡིན་པས་ཁྱབ་པའི་ཕྱིར། ཞག་བདུན་ལས་ལྷག་པ་འགོག་
སྙོམས་ལ་གནས་པའི་བྱང་སེམས་མེད་དེ། དེ་ཡོད་ན། དེ་འདྲའི་བྱང་
སེམས་དེ་གཞན་དོན་རྒྱུན་ཆད་པའི་སྐྱོན་ཡོད་པའི་ཕྱིར། འགོག་པ་
མངོན་དུ་བྱས་པའི་བྱང་སེམས་ཀྱང་མེད་དེ། ཡང་དག་མཐའ་མངོན་དུ་
བྱས་པའི་བྱང་སེམས་མེད་པ་གང་ཞིག འགོག་པ་མངོན་དུ་བྱས་པའི་
བྱང་སེམས་ཡིན་ན། ཡང་དག་མཐའ་མངོན་དུ་བྱས་པའི་བྱང་སེམས་
ཡིན་དགོས་པའི་ཕྱིར། དང་པོ་གྲུབ་སྟེ། འགོག་པ་ལ་སྙོམས་པར་
འཇུག་པའི་ས་བདུན་པ་བ་ཡོད་ཀྱང༌། འགོག་པ་མངོན་དུ་བྱས་པའི་ས་
179

བདུན་པ་བ་མེད་པའི་ཕྱིར་ཏེ། ས་བཅུ་པའི་མདོ་ལས། །བྱང་ཆུབ་
སེམས་དཔའི་ས་བདུན་པ་འདི་ལ་གནས་པའི་བྱང་ཆུབ་སེམས་དཔའ་
ནི་སེམས་ཀྱི་སྐད་ཅིག་དང་སེམས་ཀྱི་སྐད་ཅིག་ལ་ཡང་འགོག་པ་ལ་
སྙོམས་པར་འཇུག་ཅིང་ལྡངས་ཏེ་འགོག་པ་མངོན་དུ་བྱས་ཞེས་ནི་མི་
བྱའོ། །ཞེས་གསུངས་པའི་ཕྱིར། རྟགས་གཉིས་པ་གྲུབ་སྟེ། འགོག་པ་
ཡིན་ན་དེ་བཞིན་ཉིད་ཡིན་དགོས་པའི་ཕྱིར་ཏེ། རྣམ་བཤད་ལས།
འགོག་པ་ལ་འསྡུག་པ་ནི། ཡང་དག་པའི་མཐའ་ལ་སྙོམས་པར་འཇུག་
པ་ཡིན་པས།།དེ་བཞིན་ཉིད་ལ་འགོག་པ་ཞེས་བརྗོད་དོ། །འཕགས་
པའི་མཉམ་བཞག་གི་སྐབས་སུ་དེ་བཞིན་འདིར་གཉིས་སྣང་གི་སྤྲོས་པ་
ཐམས་ཅད་འགོག་པར་འགྱུར་བའི་ཕྱིར་རོ། །ཞེས་གསུངས་པའི་ཕྱིར་
རོ། །ཁོ་ན་རེ། འོ་ན་མདོ་ལས། བྱང་ཆུབ་སེམས་དཔའ་རྣམས་འགོག་
པ་མངོན་དུ་བྱེད་པའི་བར་གྱི་བསྐལ་པ་འདའ་བར་བྱའོ། །ཞེས་པའི་
དོན་གང་ཡིན་ཞེ་ན། དག་སའི་སེམས་དཔའ་རྣམས་འགོག་སྙོམས་ལ་
གནས་འདོད་ན་བསྐལ་པར་གནས་པའི་ནུས་པ་ཡོད་པར་བསྟན་ནོ།།
རྩ་བའི་གསུམ་པ་ངག་དོན་ནི་རྟོགས་སླའོ། །
180

༈ ཆོས་ཀྱི་བདག་མེད་སྒྲུབ་པའི་རིགས་པ་བཤད་པ།
དེ་ཉིད་དེ་ལས་འབྱུང་མིན་གཞན་ལྟ་ལས་ལྟ་ག་ལ་ཞིག །སོགས་
རྐང་པ་(༤༡བ) གཉིས་ཀྱི་སྐབས་སུ་སྔར་ལྟར་གསུམ་ལས། དང་པོ་
ནི་གཞན་དུ་བཤད་ཟིན་པས་དེར་ངེས་པར་བྱའོ།།།གཉིས་པ་ལ།
མཐའ་བཞིའི་སྐྱེ་བ་འགོག་པའི་རིགས་པ་བཤད་པ་དང༌། ཆོས་ཅན་
མཐུན་སྣང་བ་འགོག་པའི་རིགས་པ་བཤད་པ་གཉིས།
༈ དང་པོ་ལ་བདག་སྐྱེ་འགོག་པའི་རིགས་པ། གཞན་སྐྱེ་འགོག་
པའི་རིགས་པ། བདག་གཞན་གཉིས་ཀ་ལས་སྐྱེ་བ་འགོག་པའི་རིགས་
པ། རྒྱུ་མེད་ལས་སྐྱེ་བ་འགོག་པའི་རིགས་པ་བཤད་པ་དང་བཞི།
དང་པོ་ལ་འདོད་པ་བརྗོད་པ་དང༌། དེ་དགག་པ་གཉིས། དང་པོ་ནི།
གྲངས་ཅན་པ་དེས། འབྲས་བུ་རྣམས་གནས་སྐབས་རྫས་ཡོད༌དང༌།
མཐར་ཐུག་སྤྱི་གཙོ་བོའི་ངང་དུ་རང་བཞིན་ཆ་མེད་གཅིག་ཏུ་འདོད། དེ་
ཡང་སྤྱི་གཙོ་བོ་དེ། ས་མྱུག་གཉིས་ཀའི་རང་བཞིན་ཡིན་པས། ས་བོན་
གྱི་རང་བཞིན་དེ་མྱུ་གུའི་རང་བཞིན་དང་མྱུ་གུའི་རང་བཞིན་དེ་ས་བོན་
གྱི་རང་བཞིན་དུ་འདོད་ཅིང༌། དེས་ན་ས་མྱུག་གཉིས་རང་བཞིན་གཅིག་
ཏུ་འདོད་པ་དང༌། མྱུ་གུ་དེ་ས་བོན་གྱི་དུས་ན་མངོན་པར་མི་གསལ་བའི་
ཚུལ་གྱིས་ཡོད་པར་འདོད། ས་བོན་ལས་མྱུ་གུ་མངོན་པར་གསལ་ཟིན་
181

པ་ན་སྐྱེས་པ་ཡིན་ཅིང༌། མངོན་པར་གསལ་ཟིན་གྱི་མྱུ་གུ་སླར་ཡང་མི་
སྐྱེ་བ་ཡིན་ནོ། །དེས་ན། འབྲས་བུ་རྣམས་རང་རང་ལས་སྐྱེ་བ་ཡིན་
ཀྱང༌། སྤྱི་གཙོ་བོ་དེ་འབྲས་བུ་རྣམས ཀྱི་རྒྱུ་དང༌། འབྲས་བུ་རྣམས་སྤྱི་
གཙོ་བོའི་རང་བཞིན་ཡིན་ལ། དེས་ན་འབྲས་བུ་རྣམས་རང་དང་ངོ་བོ་
གཅིག་ཏུ་གྱུར་པའི་རང་གི་རྒྱུ་ལས་སྐྱེ་བའི་རྒྱུ་མཚན་གྱིས་འབྲས་བུ་
རྣམས་བདག་སྐྱེ་ཡིན་ཅིང༌།།སྐྱེ་བ་ཡིན་ན། བདག་སྐྱེ་ཡིན་པས་ཁྱབ་
ཀྱང༌། དངོས་པོ་ཡིན་ན། སྐྱེ་བ་ཡིན་པས་མ་ཁྱབ། ཅེས་འདོད་པ་ཡིན་
ཏེ། གྲངས་ཅན་གྱི་འདོད་པ་བརྗོད་པ་ན། རྣམ་བཤད་ལས། འདི་ལ་
གྲངས་ཅན་པ་རྣམས་རྒྱུ་རྐྱེན་ཕན་ཚུན་སོ་སོ་ཐ་དད་པ་རྣམས་ལ་འབྲས་
བུ་ཐུན་མོང་བ་གཅིག་ནི་ཡོད་ལ། དེ་ཡང་རྒྱུན་དེ་རྣམས་ལ་རང་བཞིན་
གཅིག་པའི་གཙོ་བོ་གཅིག་རྗེས་སུ་འགྲོ་བ་མེད་ན་མི་རུང་བས། རྒྱུ་ནས་
ཀྱི་རང་བཞིན་གང་ཡིན་པ་ཡང༌། རྐྱེན་ཆུ་ལུད་སོགས་ཀྱི་རང་བཞིན་
ཡིན་ལ། ཞེས་པ་ནས། མྱུ་གུ་མི་གསལ་བ་རྒྱུ་དུས་ན་ཡོད་པ་སྐྱེ་བ་ནི།
བདག་སྐྱེའི་འདོད་ཚུལ་ལོ། །ཞེས་པའི་བར་གསུངས་པའི་ཕྱིར།
༈ གཉིས་པ་དེ་དགག་པ་ལ། སློབ་དཔོན་སངས་རྒྱས་བསྐྱངས་
ཀྱིས་བདག་སྐྱེ་ཇི་ལྟར་བཀག་པའི་ཚུལ། དེ་ལ་ལེགས་ལྡན་འབྱེད་ཀྱི་
སྐྱོན་བརྗོད་པའི་ཚུལ། དེ་ལ་ཟླ་བ་གྲགས་པས་སྐྱོན་སྤོང་མཛད་པའི་
182

ཚུལ་དང་གསུམ་ལས།།དང་པོ་ལ་བཤད་བྱའི་ལུང་འགོད་པ་དང་།
ལུང་གི་དོན་བཤད་པ་གཉིས། དང་པོ་ནི། བདག་སྐྱེ་འདོད་ཚུལ་དང༌།
སླར་སྐྱེ་བ་འདོད་ཚུལ་གཉིས་གནད་གཅིག་པའི་རྒྱུ་མཚན་གྱིས་
(༤༢ན) བདག་སྐྱེ་འགོག་པའི་རིགས་པ་དང་། སླར་ཡང་སྐྱེ་བ་
འགོག་པའི་རིགས་པ་གཉིས་ཀྱང་གནད་གཅིག་པས། དེས་ན་བདག་སྐྱེ་
འགོག་པའི་ཕྱིར་དུ་སླར་ཡང་སྐྱེ་བ་འགོག་བྱེད་ཀྱི་རིགས་པ་སྟོན་པའི་
སངས་རྒྱས་བསྐྱངས་ཀྱི་བཞེད་པ་འགོད་པ་ན།།ཚིག་གསལ་ལས།
སློབ་དཔོན་སངས་རྒྱས་བསྐྱངས་ཀྱིས་ཀྱང༌། དངོས་པོ་རྣམས་བདག་
ལས་སྐྱེ་བ་མེད་དེ། དེ་དག་གི་སྐྱེ་བ་དོན་མེད་པ་ཉིད་དུ་འགྱུར་བའི་
ཕྱིར་དང༌། ·ཤིན་ཏུ་ཐལ་བར་འགྱུར་བའི་ཕྱིར་རོ། །དངོས་པོ་བདག་གི་
བདག་ཉིད་དུ་ཡོད་པ་རྣམས་ལ་ནི་ཡང་སྐྱེ་བ་དགོས་པ་མེད་དེ། ཅི་སྟེ་
ཡོད་ཀྱང་སྐྱེ་ན། ནམ་ཡང་མི་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་
དང༌། ཞེས༌པ༌མདོར༌བསྟན༌དང༌། དངོས་པོ་བདག་གི་བདག་ཉིད་དུ་
ཡོད་པ་རྣམས་ལ་ནི་ཡང་སྐྱེ་བ་ལ་དགོས་པ་མེད་དོ། །ཞེས་པ་དེའི་རྒྱས་
བཤད་དུ་སྦྱོར་རིགས་ཏེ། ཚིག་གསལ་ལས། འདི་ལྟར་རང་གི་བདག་
ཉིད་དུ་ཡོད་པ་དག་ལ་ནི་ཡང་སྐྱེ་བ་ལ་དགོས་པ་མེད་དོ། །ཞེས་བྱ་བ་
འདི་ནི་མདོར་རྣམ་པར་བཞག་གི་ངག་དེའི་འགྲེལ་པའི་ངག་ཡིན་ལ།
183

གི་བདག་ཉིད་ཐོབ་ཟིན་ཀྱང་སྐྱེ་དགོས་པ་མི་འགལ་ལོ་ཞེ་ན། ཐུག་མེད་
དུ་ཐལ་བས་འགོག་པ་ནི། དེ་ལྟ་ན་མྱུ་གུ་ལ་སོགས་པ་དེ་རྣམས་ནམ་
ཡང་སླར་ཡང་མི་སྐྱེ་བར་མི་འགྱུར་རོ། །གྲུབ་ཟིན་ཀྱང་ཡང་སྐྱེ་དགོས་
པའི་ཕྱིར་རོ། །ཞེས་གསུངས་པའི་ཕྱིར། གཉིས་པ་ནི། དེ་ལ་ལེགས་
ལྡན་འབྱེད་ཀྱིས་སྐྱོན་(༤༢བ) བརྗོད་པའི་ཚུལ་འདི་ལ། ཐོག་མར་
འགྲེལ་ཅུང་ཟད་ཅིག་བརྗོད་ན། འཕགས་པ་ཀླུ་སྒྲུབ་ཡབ་སྲས་ཀྱི་
གཞུང་རྣམས་སུ་ཐལ་འགྱུར་བའི་ལུགས་འཐད་པ་དང༌། རང་རྒྱུད་པའི་
ལུགས་རྣམས་མི་འཐད་པའི་ཁྱད་པར་དངོས་ཟིན་ལ་མ་ཕྱེ་བས།
དཔལ་ལྡན་ཟླ་བ་གྲགས་པས་རྩ་ཤེའི་འགྲེལ་པ་ཚིག་གསལ་དང༌།
འཇུག་པ་རྩ་འགྲེལ་སོགས་བརྩམས་པ་ནས་རྒྱ་གར་འཕགས་པའི་ཡུལ་
དུ་ཐལ་རང་གཉིས་ཀྱི་གྲུབ་མཐའི་ཁྱད་པར་དངོས་སུ་གྲགས་པ་ཡིན་ཏེ།
གཞུང་དེ་གཉིས་ཀྱིས་ཐལ་རང་གཉིས་ཀྱི་གྲུབ་མཐའི་ཁྱད་པར་དངོས་
ཟིན་ལ་བསྟན་པའི་ཕྱིར་ཏེ། དྲང་ངེས་རྣམ་འབྱེད་ལས། རང་སྡེའི་
གཞུང་འགྱུར་བ་རྣམས་ལས་ཐལ་རང་གང་འདོད་བརྟགས་ནས། རང་
རྒྱུད་མི་འཐད་ཐལ་འགྱུར་འཐད་ཅེས་པ་ནི། ཟླ་བའི་གཞུང་རྗེས་འབྲང་
དང་བཅས་པ་མིན་པ་ནས་དངོས་སུ་མ་བྱུང༌ངོ༌། །ཞེས་གསུངས་པའི་
ཕྱིར། སློབ་དཔོན་ལེགས་ལྡན་འབྱེད་ཀྱིས་འཕགས་པ་ཡབ་སྲས་
185

གཉིས་ཆོས་ཉིད་རང་གི་མཚན་ཉིད་ཀྱིས་མ་གྲུབ་པ་དང༌། གཞན་སྐྱེ་མི་
བཞེད་པར་མ་དགོངས་པར། བཞེད་པ་འོས་མེད་དུ་མཛད་ཅིང་༌།
སངས་རྒྱས་བསྐྱངས་ཡང་དེ་ལྟར་མི་བཞེད་པར་མ་དགོངས་པར་དེས་དེ་
གཉིས་བཞེད་པར་འོས་མེད་དུ་བྱས་ནས། རང་ཉིད་ཀྱང་ཆོས་ཉིད་རང་
གི་མཚན་ཉིད་ཀྱིས་གྲུབ་པ་དང༌། གཞན་སྐྱེ་སོགས་ཁས་ལེན་པ་ཡིན་
ཏེ། དྲང་ངེས་རྣམ་འབྱེད་ལས། ལེགས་ལྡན་ལ་ཡང་སངས་རྒྱས་
བསྐྱངས་དང་རང་ཉིད་ལ་རང་རྒྱུད་ཁས་ལེན་མི་ལེན་མི་མཐུན་སྙམ་པ་
མི་འདུག་གི་རང་རྒྱུད་ཁས་ལེན་པ་འོས་མེད་དུ་བྱས་པའི་ལུགས་སུ་སྣང་
ངོ༌། །ཞེས་གསུངས་པའི་ཕྱིར། དེར་མ་ཟད། སློབ་དཔོན་ལེགས་ལྡན་
འབྱེད་དེ། སངས་རྒྱས་བསྐྱངས་ཀྱིས་དངོས་པོ་རྣམས་བདག་ལས་སྐྱེ་བ་
མེད་དེ། ཞེས་སོགས་ཀྱི་འགྲེལ་པ་དེས།།དངོས་པོ་ཆོས་ཅན། སླར་
ཡང་མི་སྐྱེ་བར་ཐལ། རྫོགས་པར་གྲུབ་ཟིན་པའི་ཕྱིར། ཞེས་པའི་ཐལ་
འགྱུར་བསྟན་པར་མ་དགོངས་པར། དངོས་པོ་ཆོས་ཅན། སྐྱེ་བ་དོན་
མེད་དང་ཐུག་མེད་དུ་ཐལ། བདག་ལས་སྐྱེ་བའི་ཕྱིར། ཞེས་པའི་ཐལ་
འགྱུར་བསྟན་པར་བཟུང་ནས། ཐལ་འགྱུར་དེའི་བཟློག་དོན་གྱི་རྟགས་
གཅིག་ཀྱང་སངས་རྒྱས་བསྐྱངས་ཀྱི་འགྲེལ་པ་དེས་བསྟན་པར་སངས་
རྒྱས་བསྐྱངས་རང་གིས་ཀྱང་ཁས་ལེན་དགོས་ཞེས་རྩོད་པ་ཡིན་ཏེ། རྩ་
186

ཤེའི་ཊཱི ཀ་ཆེན་ལས། འདིས་ནི་ལེགས་ལྡན་གྱིས་ཀྱང་སླར་ཡང་སྐྱེ་བ་
དོན་མེད་དང་ཐུག་མེད་དུ་ཐལ་བ་འཕངས་པར་མ་དགོངས་པར། སྤྱིར་
སྐྱེ་བ་དོན་མེད་དང་ཐུག་མེད་དུ་འཕངས་པར་བཟུང་ནས། བཟློག་དོན་
ཁས་ལེན་དགོས་ཞེས་སྨྲས་པཪ་བསྟན་ཏེ། ཞེས་གསུངས་པའི་ཕྱིར།
དེས་ན་སློབ་དཔོན་ལེགས་ལྡན་འབྱེད་དེ། སངས་རྒྱས་བསྐྱངས་ཀྱི་སྔར་
གྱི་འགྲེལ་པ་དེས། དངོས་པོ་ཆོས་ཅན། བདག་ལས་མི་སྐྱེ་སྟེ་
(༤༣ན) སྐྱེ་བ་དོན་མེད་དང་ཐུག་མེད་དུ་འགྱུར་པའི་ཕྱིར། ཞེས་པའི་
རྟགས་སྦྱོར་སྒྲ་ཟིན་ལ་བསྟན་པ་དང་། དངོས་པོ་ཆོས་ཅན། སྐྱེ་བ་དོན་
མེད་དང་ཐུག་མེད་དུ་ཐལ། བདག་ལས་སྐྱེ་བའི་ཕྱིར་ཞེས་པའི་ཐལ་
འགྱུར་དངོས་སུ་བསྟན་པའི་སྟོབས་ཀྱིས། དངོས་པོ་ཆོས་ཅན། སླར་
ཡང་མི་སྐྱེ་སྟེ། སྐྱེ་བ་དོན་བཅས་ཐུག་བཅས་ཡིན་པའི་ཕྱིར། ཞེས་པའི་
རྟགས་སྦྱོཪ་ཤུགས་ལ་བསྟན་པཪ་འདོད་དོ། །ལེགས་ལྡན་འབྱེད་ཀྱི་
སྐྱོན་བརྗོད་ཚུལ་འདི་ལ།
༈ བཤད་བྱའི་ལུང་འགོད་པ་དང༌། ལུང༌གི་དོན་བཤད་པ་གཉིས།
དང་པོ་ནི། ལེགས་ལྡན་འབྱེད་ཀྱི་བཞེད་པ་འགོད་པ་ན། འགྲེལ་པ་
ཚིག་གསལ་ལས། འདི་ལ་ཁ་ཅིག་གིས་དེ་ནི་རིགས་པ་མ་ཡིན་ཏེ།
གཏན་ཚིགས་དང་དཔེ་མ་བརྗོད་པའི་ཕྱིར་དང༌། གཞན་གྱི་སྨྲས་པའི་
187

ཉེས་པ་མ་བསལ་བའི་ཕྱིར་རོ། །ཐལ་བར་འགྱུར་བའི་ཚིག་ཡིན་པའི་
ཕྱིར། སྐབས་ཀྱི་དོན་ལས་བཟློག་པའི་བསྒྲུབ་པར་བྱ་བ་དང༌། དེའི་
ཆོས་བཟློག་པའི་དོན་མངོན་པས་དངོས་པོ་རྣམས་གཞན་ལས་སྐྱེ་བར་
འགྱུར་བ་དང༌། །སྐྱེ་བ་འབྲས་བུ་དང་བཅས་པ་ཉིད་དུ་འགྱུར་བ་དང༌།
སྐྱེ་བ་ཐུག་པ་ཡོད་པར་འགྱུར་བའི་ཕྱིར་གྲུབ་པའི་མཐའ་དང་འགལ་
བར་འགྱུར་རོ་ཞེས་སྐྱོན་སྨྲས་ཏེ། ཞེས་པ་དང༌། ལེགས་ལྡན་འབྱེད་ཀྱི་
ཤེས་རབ་སྒྲོན་མ་ལས།།དེ་ནི་རིགས་པ་མིན་ཏེ། གཏན་ཚིགས་དང་
དཔེ་མ་བརྗོད་པའི་ཕྱིར་དང་། ཞེས་པ་ནས། གྲུབ་པའི་མཐའ་དང་
འགལ་བར་འགྱུར་རོ། །ཞེས་པའི་བར་ཚིག་གསལ་ལྟར་ཡིན་པ་ལས།
ཐལ་བར་འགྱུར་བའི་ཚིག་ཡིན་པར་ཞེས་པ་འདི། ཤེས་རབ་སྒྲོན་མེར་
གླགས་ཡོད་པའི་ཚིག་ཡིན་པའི་ཕྱིར་ཞེས་བསྒྱུར་བའི་ཁྱད་པར་ཙམ་
ཞིག་ཡོད་དོ། །
༈ གཉིས་པ་ལ། རང་རྒྱུད་ཀྱི་རྟགས་མ་བསྟན་པའི་སྐྱོན་བརྗོད་
ཚུལ། གྲངས་ཅན་གྱིས་སྨྲས་པའི་ཉེས་པ་མ་གསལ་བའི་སྐྱོན་བརྗོད་
ཚུལ། འདིར་བསྟན་གྱི་བཟློག་དོན་ཁས་ལེན་དགོས་པའི་སྒོ་ནས་སྐྱོན་
བརྗོད་ཚུལ་དང་གསུམ་ལས། དང་པོ་ནི། སློབ་དཔོན་ལེགས་ལྡན་
འབྱེད་ན་རེ། དངོས་པོ་རྣམས་བདག་ལས་སྐྱེ་བ་མེད་དེ། ཞེས་པ་ནས།
188

ནམ་ཡང་མི་སྐྱེ་བར་མི་འགྱུར་རོ་ཞེས་པའི་བར་གྱི་སངས་རྒྱས་བསྐྱངས་
ཀྱི་འགྲེལ་ཚིག་དེ། རྩ་ཤེའི། བདག་ལས་མིན་ཞེས་པའི་གཞུང་གི་དོན་
འགྲེལ་པའི་འགྲེལ་པ་རྣམ་དག་མ་ཡིན་པར་ཐལ། དེས་དངོས་པོའི་
སྟེང་དུ་བདག་སྐྱེ་འགོག་པའི་རྟགས་མ་བསྟན་པའི་ཕྱིར་ཏེ། དེས་དངོས་
པོའི་སྟེང་དུ་བདག་སྐྱེ་འགོག་པའི་རང་རྒྱུད་ཀྱི་རྟགས་དང༌། དེ་འདྲའི་
རང་རྒྱུད་ཀྱི་མཐུན་དཔེ་ཡང་དག་མ་བསྟན་པ་གང་ཞིག ཐལ་འགྱུར་
ཙམ་ལ་བརྟེན་ནས་དེ་འགོག་མི་ནུས་པའི་ཕྱིར། ཞེས་པ་འདི་ནི། ཤེས་
རབ་སྒྲོན་མེའི་འགྲེལ་ཚིག་ཏུ་གྱུར་བའི། དེ་ནི་རིགས་པ་མ་ཡིན་ཏེ།
གཏན་ཚིགས་དང་དཔེ་མ་བརྗོད་(༤༣བ) པའི་ཕྱིར་དང༌། ཞེས་པའི་
དོན་ཡིན་ཏེ།·རྩ་ཤེའི་ཊཱི ཀ་ཆེན་ལས། ལེགས་ལྡན་གྱི་དེ་ནི་མི་རིགས་
ཏེ། སྦྱོར་བ་དེས་བདག་སྐྱེ་མེད་པར་སྒྲུབ་པའི་རྟགས་དང༌། དཔེ་གང་
ཡང་མ་བརྗོད་པའི་དམ་བཅས་པ་ཙམ་དུ་ཟད་པའི་ཕྱིར་དང༌། ཞེས་
གསུངས་པའི་ཕྱིར། གསུམ་པ་ནི། ཚིག་གསལ་གྱི་འགྲེལ་ཚིག་ཏུ་གྱུར་
པའི་ཐལ་བར་འགྱུར་བའི་ཚིག་ཡིན་པའི་ཕྱིར། ཞེས་པ་ནི། ཤེས་རབ་
སྒྲོན་མེའི་གླགས་ཡོད་པའི་ཚིག་ཡིན་པའི་ཕྱིར་ཞེས་པ་དེ་བསྐྱུར་བ་ཡིན་
ཅིང༌། ཤེས་རབ་སྒྲོན་མེའི་འགྲེལ་ཚིག་ཏུ་གྱུར་པའི། དེའི་ཆོས་བཟློག་
པའི་དོན་མངོན་པས། ཞེས་པ་ནི་རྟགས་བཟློག་པའི་ཞེས་པ་ཡིན་པས།
189

དེས་ན་སློབ་དཔོན་ལེགས་ལྡན་འབྱེད་ཀྱི། སངས་རྒྱས་བསྐྱངས་ཀྱི་
འགྲེལ་ཚིག་ཏུ་གྱུར་པའི། དངོས་པོ་རྣམས་བདག་ལས་སྐྱེ་བ་མེད་དེ།
ཞེས་སོགས་ཀྱིས་དངོས་སུ་བསྟན་པའི། དངོས་པོ་ཆོས་ཅན། སྐྱེ་བ་དོན་
མེད་དང་ཐུག་མེད་དུ་འགྱུར་བར་ཐལ། བདག་ལས་སྐྱེ་བའི་ཕྱིར་
ཞེས་པའི་ཐལ་འགྱུར་གྱི་བཟློག་དོན་གྱི་རྟགས་གཅིག་དང༌། དངོས་པོ་
ཆོས་ཅན། བདག་ལས་མི་སྐྱེ་སྟེ། སྐྱེ་བ་དོན་མེད་དང་ཐུག་མེད་དུ་
འགྱུར་བའི་ཕྱིར། ཞེས་སངས་རྒྱས་བསྐྱངས་ཀྱི་འགྲེལ་ཚིག་དེས་སྒྲས་
ཟིན་ལ་བསྟན་པའི་རྟགས་སྦྱོ ར་དེའི་སྒྲས་ཟིན་གྱི་རྟགས་དེའི་བཟློག་
དོན་གཅིག དངོས་པོ་བདག་ལས་མི་སྐྱེ་བར་སྒྲུབ་པའི་རྟགས་སུ་
འགྲེལ་ཚིག་དེས་བསྟན་པར་སློབ་དཔོན་སངས་རྒྱས་བསྐྱངས་ཀྱིས་
ཁས་ལེན་དགོས་པའི་སྐྱོན་སྨྲ་བར་བྱེད་དོ། །སྐྱོན་སྨྲ་ཚུལ་དངོས་ནི།
སྔར་གྱི་སངས་རྒྱས་བསྐྱངས་ཀྱི་འགྲེལ་ཚིག་དེས་དངོས་པོ་ཆོས་ཅན།
སྐྱེ་བ་དོན་མེད་དང་ཐུག་མེད་དུ་འགྱུར་བར་ཐལ། བདག་ལས་སྐྱེ་
བའི་ཕྱིར། ཞེས་པའི་ཐལ་འགྱུར་གྱི་བཟློག་དོན་གྱི་རྟགས་གཅིག་བསྟན་
པར་ཐལ། འགྲེལ་ཚིག་དེས་དངོས་པོའི་སྟེང་དུ་བདག་སྐྱེ་འགོག་པའི་
རིགས་པ་གཅིག་བསྟན། དེས་དེ་འདྲའི་ཐལ་འགྱུར་བསྟན་པ་གང་ཞིག།
ཐལ་འགྱུར་ཙམ་ལ་བརྟེན་ནས་དངོས་པོའི་སྟེང་དུ་བདག་སྐྱེ་འགོག་མི་
190

ནུས་པའི་ཕྱིར། དང་པོ་མ་གྲུབ་ན། སངས་རྒྱས་བསྐྱངས་ཀྱི་དངོས་པོ་
རྣམས་བདག་ལས་སྐྱེ་བ་མེད་དེ། ཞེས་སོགསཀྱི་འགྲེལ་ཚིག་དེ་རྩ་ཤེའི་
བདག་ལས་མ་ཡིན། ཞེས་པའི་གཞུང་གི་འགྲེལ་པ་རྣམ་དག་ཡིན་པ་
བུད། ·རྩ་བར་འདོད་ན། དེས་སྐྱེ་བ་དོན་བཅས་དང་ཐུག་བཅས་དེ་སྒྲུབ་
ཀྱི་རྟགས་སུ་བསྟན་པར་ཐལ། འདོད་པའི་ཕྱིར། འདོད་ན་འོག་ཏུ་
འགོག གཞན་ཡང༌། སངས་རྒྱས་བསྐྱངས་ཀྱི་དེ་འདྲའི་འགྲེལ་ཚིག་
དེས། སྐྱེ་བ་དོན་བཅས་ཐུག་བཅས་དངོས་པོའི་སྟེང་དུ་བདག་སྐྱེ་འགོག་
པའི་རྟགས་སུ་བསྟན་པར་ཐལ། དེས་དངོས་པོའི་སྟེང་དུ་བདག་སྐྱེ་
འགོག་པའི་རྟགས་གཅིག་བསྟན། དེས་ཁོ་རང་གི་སྒྲས་ཟིན་ལ་བསྟན་
པའི་སྐྱེ་བ་དོན་མེད་དང་ཐུག་མེད་དེ་ཉིད་ཀྱི་རྟགས་སུ་མ་བསྟན་པའི་
ཕྱིར། དང་པོ་མ་གྲུབ་ན། དེ་བདག་(༤༤ན) ལས་མ་ཡིན། ཞེས་པའི་
གཞུང་གི་དོན་འགྲེལ་བའི་འགྲེལ་པ་རྣམ་དག་ཡིན་པར་བུད། འདོད་
ན། འགྲེལ་ཚིག་དེས། གཞན་ལས་སྐྱེ་བ་དེ་དེ་ཉིད་ཀྱི་བསྒྲུབ་བྱའི་ཆོས་
སུ་བསྟན་པར་ཐལ། དེས་སྒྲ་ཟིན་ལ་སྐྱེ་བ་དོན་མེད་དང་ཐུག་མེད་དེ་
ཉིད་ཀྱི་རྟགས་སུ་བསྟན། ཤུགས་ལ་སྐྱེ་བ་དོན་བཅས་དང་ཐུག་བཅས་
དེ་ཉིད་ཀྱི་རྟགས་ས་བསྟན་པ་གང་ཞིག །དེས་དེ་ལྟར་བསྟན་པ་ལྟར་དུ།
དེས་བདག་ལས་མི་སྐྱེ་བ་དེ་དེ་ཉིད་ཀྱི་བསྒྲུབ་བྱའི་ཆོས་སུ་སྒྲས་ཟིན་ལ་
191

བསྟན། ཤུགས་ལ་བདག་ལས་སྐྱེ་བ་དེ་དེ་ཉིད་ཀྱི་བསྒྲུབ་བྱའི་ཆོས་སུ་
མ་བསྟན་པའི་ཕྱིར། འདོད་ན། དེས་དངོས་པོ་གཞན་ལས་སྐྱེ་བ་དེ་དེ་
ཉིད་ཀྱི་བསྒྲུབ་བྱར་བསྟན་པར་ཐལ། འདོད་པའི་ཕྱིར༌། འདོད་ན། དེ་
ཉིད་ཀྱི་བསྒྲུབ་བྱ་ཡང་དག་ཡིན་ན་མེད་དགག་ཡིན་པས་ཁྱབ་པ་ཁས་
ལེན་པའི་སངས་རྒྱས་བསྐྱངས་རང་གི་གྲུབ་མཐའ་དང་འགལ་ལོ།།
ཞེས་པའི་ལེགས་ལྡན་འབྱེད་ཀྱི་རིགས་པ་འདི་རྣམས་ནི། ཤེས་རབ་
སྒྲོན་མེའི་འགྲེལ་ཚིག་ཏུ་གྱུར་བའི། གླགས་ཡོད་པའི་ཚིག་ཡིན་པའི་
ཕྱིར། སྐབས་ཀྱི་དོན་ལས་ཟློག་པས་བསྒྲུབ་པར་བྱ་བ་དང༌། ཞེས་པ་
ནས་གྲུབ་པའི་མཐའ་དང་འགལ་བར་འགྱུར་རོ་ཞེས་པའི་བར་གྱི་
འགྲེལ་ཚིག་འདིའི་དོན་ཡིན་ཏེ། འགྲེལ་ཚིག་དེའི་དོན་འཆད་པ་ན།
རྩ་ཤེའི་ཊིཀ་ཆེན་ལས། གླགས་ཡོད་པར་ཇི་ལྟར་འགྱུར་ན་སྐབས་ཀྱི་
དོན་སྦྱོར་བ་དེ་ལས་བཟློག་པར་འགྱུར་རོ།།།སྐབས་ཀྱི་དོན་ལས་
བཟློག་པས་གླགས་ཡོད་པའི་ཚིག་ཏུ་འགྱུར་ཚུལ་ནི། ཞེས་པ་ནས།
དངོས་པོ་རྣམས་གཞན་ལས་སྐྱེ་བ་དང༌། སྒྲུབ་པའི་ཆོས་རྟགས་བཟློག་
པའི་དོན་མངོན་པས་སྐྱེ་བ་དོན་བཅས་དང་ཐུག་བཅས་སུ་འགྱུར་བས་
རང་གིས་གྲུབ་མཐའ་དང་འགལ་བར་འགྱུར་བའི་སྐྱོན་ཡོད་ཅེས་ཟེར་
རོ། །ཞེས་པའི་བར་དང་། ཡང་དེ་ཉིད་ལས།།དེས་ན་བཟློག་དོན་
192

གཉིས་རྟགས་སོ། །དངོས་ཟིན་གྱི་རྟགས་བཟློག་དགོས་ན་དངོས་ཟིན་
གྱི་དམ་བཅའ་ཡང་བཟློག་དགོས་ཏེ་མཚུངས་པའི་ཕྱིར་རོ། །དེ་ལ་
རྟགས་བཟློག་པ་ལྟར་བྱར་མེད་པས་བདག་སྐྱེ་རྣམ་པར་བཅད་ཙམ་མ་
ཡིན་པའི་བཟློག་དོན་ནོ། །ཞེས་པ་ནས། དེའི་ཚེ་སྐྱེ་བ་དོན་བཅས་དང་
ཐུག་བཅས་ཡིན་པར་དངོས་པོ་རྣམས་བདག་སྐྱེ་རྣམ་པར་བཅད་པ་ཙམ་
མ་ཡིན་ནོ་ཞེས་པའི་གཞན་ལས་སྐྱེ་བར་འགྱུར་རོ། །དེ་ལྟར་ན་བདག་
ལས་མིན་ཞེས་པའི་དོན་བདག་སྐྱེ་རྣམ་པར་བཅད་ཙམ་ཡིན་པའི་གྲུབ་
མཐའ་དང་འགལ་ལོ། །ཞེས་པའི་བར་གསུངས་པའི་ཕྱིར། དེས་ན་
བདག་སྐྱེ་འགོག་པའི་སངས་རྒྱས་བསྐྱངས་ཀྱི་སྔར་གྱི་འགྲེལ་ཚིག་དེ་ལ་
གནོད་བྱེད་བརྗོད་པའི་ཤེས་རབ་སྒྲོན་མེའི་འགྲེལ་ཚིག་དེས། སྐྱེ་བ་
དོན་བཅས་དང་ཐུག་བཅས་དངོས་(༤༤བ) པོ་བདག་ལས་མི་སྐྱེ་བར་
《སྒྲུབ་པའི་རྟགས་ཡང་དག་ཏུ་ཁས་བླངས་པ་ཙམ་ལ་གནོད་བྱེད་སྟོན་པ་
ཨིན་གྱི། བདག་སྐྱེ་འགོག་པའི་སངས་རྒྱས་བསྐྱངས་ཀྱི་འགྲེལ་ཚིག་
དེས། སྐྱེ་བ་དོན་བཅས་དང་ཐུག་བཅས་དངོས་པོ་བདག་ལས་མི་སྐྱེ་
བར་སྒྲུབ་པའི་རྟགས་ཡང་དག་ཏུ་བསྟན་པར་ཐལ་བ་འཕངས་པའི་སྒོ་
རྣང། དེ་དེ་ཉིད་ཀྱི་རྟགས་ཡང་དག་ཏུ་བསྟན་པ་ལ་གནོད་བྱེད་སྟོན་པ་
ཟིན་ཏེ། སངས་རྒྱས་བསྐྱངས་ཀྱི་འགྲེལ་ཚིག་ཏུ་གྱུར་བའི། དངོས་པོ་
193

རྣམས་རྒྱུ་མེད་པ་ལས་ཀྱང་སྐྱེ་བ་མེད་དེ་རྟག་ཏུ་ཐམས་ཅད་ལས་ཐམས་
ཅད་སྐྱེ་བ་ལ་སོགས་པར་ཐལ་བར་འགྱུར་བའི་ཕྱིར་རོ། །ཞེས་པའི་རྒྱུ་
མེད་ལས་སྐྱེ་བ་འགོག་པའི་འགྲེལ་ཚིག་འདི་ལ་གནོད་བྱེད་སྟོན་པའི་
ཤེས་རབ་སྒྲོན་མེའི་འགྲེལ་ཚིག་ཏུ་གྱུར་བའི། དེ་ལ་ཡང་ཐལ་བར་
འགྱུར་བའི་ངག་ཡིན་པའི་ཕྱིར་གལ་ཏེ་བསྒྲུབ་པར་བྱ་བ་དང་སྒྲུབ་པར་
བྱེད་པ་བཟློག་པ་གསལ་བ་དག་གི་དོན་དུ་མངོན་པར་འདོད་ན། དེའི་
ཚེ་འདི་སྐད་དུ་དངོས་པོ་རྣམས་རྒྱུ་ལས་སྐྱེ་བར་འགྱུར་བ་དང༌། ལན་
འགའ་ཁ་ཅིག་ལས་ཁ་ཅིག་སྐྱེ་བར་འགྱུར་བ་དང༌། རྩོམ་པ་འབྲས་བུ་
དང་བཅས་པ་ཉིད་དུ་འགྱུར་བའི་ཕྱིར་རོ་ཞེས་བསྟན་པར་འགྱུར་ན།
བཤད་པ་དེ་ནི་མི་རིགས་ཏེ། སྔར་སྨྲས་པའི་སྐྱོན་དུ་འགྱུར་བའི་ཕྱིར་
རོ། །ཞེས་པའི་འགྲེལ་བ་འདིས། རང་རྒྱུའི་རྩོམ་པ་དོན་དང་ལྡན་པ་དེ།
དངོས་པོ་རྒྱུ་མེད་ལས་མི་སྐྱེ་བར་སྒྲུབ་པའི་རྟགས་ཡང་དག་ཏུ་ཁས་
བླངས་པ་ཙམ་ལ་གནོད་བྱེད་སྟོན་པ་མིན་པར། རྒྱུ་མེད་ལས་སྐྱེ་བ་
འགོག་པའི་སྔར་གྱི་སངས་རྒྱས་བསྐྱངས་ཀྱི་འགྲེལ་ཚིག་དེས། རང་
རྒྱུའི་རྩོམ་པ་དོན་དང་ལྡན་པ་དེ་དེ་ཉིད་ཀྱི་རྟགས་ཡང་དག་ཏུ་བསྟན་
པར་ཐལ་བ་འཕངས་པའི་སྒོ་ནས། དེ་དེ་ཉིད་ཀྱི་རྟགས་ཡང་དག་ཏུ་
བསྟན་པ་ལ་གནོད་བྱེད་སྟོན་པ་ཡིན་པ་གང་ཞིག གནོད་བྱེད་སྟོན་ཚུལ་
194

དེ་ལྟར་དུ། སྔར་གྱི་བདག་སྐྱེ་འགོག་པའི་སངས་རྒྱས་བསྐྱངས་ཀྱི་
འགྲེལ་ཚིག་ལ་གནོད་བྱེད་སྟོན་པའི་ཤེས་རབ་སྒྲོན་མེའི་འགྲེལ་ཚིག་གི་
གནོད་བྱེད་སྟོན་ཚུལ་དེ་ལ་ཡང་སྦྱོར་རིགས་པའི་ཕྱིར། དང་པོ་གྲུབ་སྟེ།
རྒྱུ་མེད་ལས་སྐྱེ་བ་འགོག་པའི་སངས་རྒྱས་བསྐྱངས་ཀྱི་འགྲེལ་ཚིག་ལ་
གནོད་བྱེད་སྟོན་པ་ན། ཤེས་རབ་སྒྲོན་མེ་ལས། གཞན་འགའ་ཁ་ཅིག་
ལས་ཁ་ཅིག་སྐྱེ་བར་འགྱུར་བ་དང༌། ཞེས་པ་ནས། བཤད་པ་དེ་ནི་མི་
རིགས་ཏེ། སྔར་སྨྲས་པའི་སྐྱོན་དུ་འགྱུར་བའི་ཕྱིར་རོ། །ཞེས་པའི་བར་
གསུངས་པའི་ཕྱིར་རོ། །འདིའི་ཐད་དུ་ཁ་ཅིག་ན་རེ། བདག་སྐྱེ་འགོག་
པའི་སངས་རྒྱས་བསྐྱངས་ཀྱི་འགྲེལ་ཚིག་ལ་གནོད་བྱེད་སྟོན་པའི་ཤེས་
རབ་སྒྲོན་མེའི་འགྲེལ་ཚིག་དེས། དངོས་པོ་གཞན་ལས་སྐྱེ་བ་དེས།
དངོས་པོ་བདག་ལས་མི་སྐྱེ་བར་སྒྲུབ་པའི་བསྒྲུབ་བྱ་བསྟན་པར་ཐལ་བ་
འཕངས་པ་ལ་གནོད་བྱེད་སྟོན་པ་མིན་པར། དངོས་པོ་བདག་སྐྱེ་བཀག་
ཙམ་གྱི་(༤༥ན) མེ་དགག་མ་ཡིན་པར་བསྟན་པ་ཡིན་ནོ། །ཞེས་ན།
དེ་མི་འཐད་དེ། ཤེས་རབ་སྒྲོན་མེ་ལས། དངོས་པོ་རྣམས་གཞན་ལས་
སྐྱེ་བར་འགྱུར་བ་དང༌། ཞེས་པ་དང༌། དེའི་དོན་འཆད་པ་ན། རྩ་ཤེའི་
ཊཱིཀ་ཆེན་ལས། དངོས་པོ་རྣམས་བདག་སྐྱེ་རྣམ་པར་བཅད་པ་ཙམ་གྱི་
རྨ་ཡིན་ནོ། །ཞེས་པས་གཞན་ལས་སྐྱེ་བར་འགྱུར་རོ། །ཞེས་གསུངས་
195

པའི་ཕྱིར། གསུང་དེ་གཉིས་ཀྱིས་ནི། བདག་སྐྱེ་མ་ཡིན་པ་ཙམ།དངོས་
པོ་བདག་ལས་མི་སྐྱེ་བར་སྒྲུབ་པའི་བསྒྲུབ་བྱའི་ཆོས་སུ་སྔར་གྱི་སངས་
རྒྱས་བསྐྱངས་ཀྱི་བདག་སྐྱེ་འགོག་པའི་འགྲེལ་ཚིག་དེས་བསྟན་པ་མ་
ཡིན་པའི་ཕྱིར་ཏེ། གཞན་ལས་སྐྱེ་བ་དེ་དེ་ཉིད་ཀྱི་བསྒྲུབ་བྱའི་ཆོས་སུ་
བསྟན་པར་ཐལ་བ་འཕེན་ཚུལ་དེ་བསྟན་པ་ཡིན་ནོ།།།ཁ་ཅིག སློབ་
དཔོན་ལེགས་ལྡན་འབྱེད་ལ་སོགས་པའི་རང་རྒྱུད་པ་ཐམས་ཅད་ཀྱིས།
སྐྱེ་བ་དེ་དངོས་པོ་བདག་ལས་མི་སྐྱེ་བར་བསྒྲུབ་པའི་རྟགས་ཡང་དག་ཏུ་
ཁས་མི་ལེན་ཟེར་ལ། དེ་ལ་ནི། དེ་རྣམས་ཀྱིས་ཡོད་པ་དེ། དངོས་པོ་
བདེན་མེད་དུ་བསྒྲུབ་པའི་རྟགས་ཡང་དག་ཏུ་ཁས་མི་ལེན་པར་ཐལ་
བའི་སྐྱོན་ཡོད་དེ། རྣམ་པ་ཀུན་ཏུ་མཚུངས་པའི་ཕྱིར་རོ། །
༈།གསུམ་པ་དེ་ལ་དཔལ་ལྡན་ཟླ་བ་གྲགས་པའི་སྐྱོན་སྤོངས་
མཛད་པའི་ཚུལ་སྟོན་པར་བྱེད་པ་ལ། ཚིག་གསལ་ལས། སྐྱོན་འདི་
དག་ཐམས་ཅད་ནི་རིགས་པ་མ་ཡིན་པར་ཁོ་བོ་ཅག་གི་མཐོང་ངོ༌། །ཅི་
ལྟར་ཞེ་ན། དེ་ལ་རེ་ཞིག་གཏན་ཚིག་དང་དཔེ་མ་བརྗོད་པའི་ཕྱིར་དང༌།
ཞེས་སྨྲས་པ་དེ་ནི་མི་རིགས་སོ། །ཅིའི་ཕྱིར་ཞེ་ན། གང་གི་ཕྱིར་བདག་
ལས་ཞེས་བྱ་བས་ནི། ཡོད་པ་རྒྱུ་ཉིད་དང་དེ་ཉིད་སྐྱེ་བོ་ཞེས་སྨྲས་པ་
ཡིན་ལ། ཞེས་སོགས་གསུངས་སོ། །དེས་ན་སྐྱོན་སྤོངས་མཛད་ཚུལ་
196

འདི་ལ་གསུམ། རང་རྒྱུད་ཀྱི་རྟགས་ཡང་དག་མ་བསྟན་ཀྱང་སྐྱོན་མེད་
པའི་ཚུལ། གྲངས་ཅན་གྱིས་སྨྲས་པའི་ཉེས་པ་མ་བསལ་བའི་སྐྱོན་མེད་
པའི་ཚུལ། སངས་རྒྱས་བསྐྱངས་ཀྱི་སྔར་གྱི་འགྲེལ་ཚིག་དེས་བསྟན་
པའི་ཐལ་འགྱུར་གྱི་ཟློག་དོན་སངས་རྒྱས་བསྐྱངས་ཀྱི་ཁས་ལེན་དགོས་
པའི་སྐྱོན་མེད་པའི་ཚུལ་དང་གསུམ་ལས། དང་པོ་ནི། སློབ་དཔོན་
སངས་རྒྱས་བསྐྱངས་ཀྱིས་བདག་སྐྱེ་འགོག་པའི་སྔར་གྱི་འགྲེལ་ཚིག་
དེས།།དངོས་པོ་སླར་ཡང་མི་སྐྱེ་བར་བསྒྲུབ་པའི་རང་རྒྱུད་ཀྱི་རྟགས་
ཡང༌དག༌དང༌། དཔེ་ཡང༌དག༌མ་བསྟན་པའི་སྒོ་ནས་དངོས་པོ་སླར་
ཡང་སྐྱེ་བར་འཛིན་པའི་ལོག་རྟོག་བཟློག་མི་ནུས་པའི་སྐྱོན་སློབ་དཔོན་
སངས་རྒྱས་བསྐྱངས་ལ་མེད་དེ། འགྲེལ་ཚིག་དེས། དངོས་པོ་ཆོས་
ཅན། སླར་ཡང་མི་སྐྱེ་བར་ཐལ། རང་གི་བདག་ཉིད་དུ་རྫོགས་པར་
གྲུབ་ཟིན་པའི་ཕྱིར། ཞེས་གྲངས་ཅན་ལ་ཁས་ཇངས་ནང་འགལ་
བཟློག་པའི་ཐལ་འགྱུར་བསྟན་པ་གང་ཞིག།དེ་ལྟར་བསྟན་པའི།།དེ་
འདྲའི་ལོག་རྟོག་འགོག་ནུས་པའི་ཕྱིར། ཕྱི་མ་གྲུབ་སྟེ། དེ་མི་ནུས་ན།
རང་རྒྱུད་ཀྱི་རྟགས་ཡང་དག་དང་དཔེ་ཡང་དག་ལ་བརྟེན་ནས་ཀྱང་དེ་
འདྲའི་ལོག་རྟོག་བཟློག་མི་ནུས་པའི་ཕྱིར། ཞེས་པའི་རིགས་པ་དེ་སྟོན་
ཕ་ལ། ཚིག་གསལ་ལས། ཕ་རོལ་པོ་(༤༥བ) རང་གི་ཁས་ཇངས་པ་
197

དང་འགལ་བ་རྩད་པས་ཀྱང་མི་བཟློག་ན་ནི། དེའི་ཚེ་ངོ་ཚ་མེད་པ་ཉིད་
ཀྱི་གཏན་ཚིགས་དང་དཔེ་གཉིས་ཀྱིས་ཀྱང་ལྡོག་པར་མི་འགྱུར་བ་ཉིད་
དོ། །ཁོ་བོ་ཅག་ནི་སྨྱོན་པ་དང་ལྷན་ཅིག་རྩོད་པ་ཡང་མ་ཡིན་ནོ། །ཞེས་
པ་འདི་བྱུང་བ་ཡིན་ཏེ། འདིའི་དོན་འཆད་པ་ན། རྩ་ཤེའི་ཊཱི ཀ་ཆེན་
ལས། དེ་ལྟར་སྨྲ་བ་ཟླ་བས་བཀག་པའི་ཚུལ་ནི། ཡང་སྐྱེ་བ་དོན་ཡོད་
པ་དང་ཡོད་པ་གཉིས་འགལ་བར་བརྗོད་པའི་ཐལ་འགྱུར་གྱིས་བདག་
སྐྱེ་དགག་ནུས་ལ་མི་ནུས་ན་རང་རྒྱུད་བཀོད་ཀྱང་མི་ནུས་པས་རང་རྒྱུད་
ཀྱི་དཔེ་རྟགས་བརྗོད་མི་དགོས་པ་དང་། གཞན་ཡང་སངས་རྒྱས་
བསྐྱངས་ཀྱི་སྔར་གྱི་འགྲེལ་ཚིག་དེས། དེ་ཉིད་ཀྱི་རང་རྒྱུད་ཀྱི་རྟགས་
ཡང་དག་དང་། དཔེ་ཡང་དག་མ་བསྟན་པའི་སྒོ་ནས་སངས་རྒྱས་
བསྐྱངས་ལ་སྐྱོན་ཡོད་པ་མ་ཡིན་ཏེ། དབུ་མ་པ་རྣམས་ཀྱིས་རང་རྒྱུད་ཀྱི་
རྟགས་ཡང་དག་དང༌། དཔེ་ཡང་དག་ཁས་ལེན་མི་རིགས་པའི་ཕྱིར་ཏེ་
དབུ་མ་པ་རྣམས་ཀྱིས་རང་བཞིན་གྱིས་གྲུབ་པ་ཁས་བླངས་པ་མེད་པའི་
ཕྱིར་ཏེ། དེ་ལྟར་སློབ་དཔོན་འཕགས་པ་ལྷ་དང༌། མགོན་པོ་ཀླུ་སྒྲུབ་
གཉིས་ཀས་གསུངས་པའི་ཕྱིར། ཞེས་པའི་རིགས་པ་དེ་སྟོན་པ་ལ།
ཚིག་གསལ་ལས། དབུ་མ་པ་ཡིན་ན་ནི་རང་རྒྱུད་ཀྱི་རྗེས་སུ་དཔག་པར་
བྱ་བར་རིགས་པ་ཡང་མ་ཡིན་ཏེ། ཕྱོགས་གཞན་ཁས་བླངས་པ་མེད་
198

པའི་ཕྱིར་ཏེ། དེ་སྐད་དུ་ཡང་འཕགས་པ་ལྷས། ཡོད་དང་མེད་དང་ཡོད་
མེད་དང་། །ཕྱོགས་ནི་གང་ལ་ཡོད་མིན་པ།།།དེ་ལ་ཡུན་ནི་རིང་པོ་
ནའང༌། །ཀླན་ཀ་བརྗོད་པར་ནུས་མ་ཡིན། །ཞེས་བཤད་དོ། །རྩོད་པ་
བཟློག་པ་ལས་ཀྱང༌། གལ་ཏེ་ངས་དམ་བཅའ་འགའ་ཡོད། །དེས་ན་ང་
ལ་སྐྱོན་ཡོད་དེ། །ང་ནི་དམ་བཅའ་མེད་པས་ན། །ང་ལ་སྐྱོན་མེད་ཁོ་ན་
ཡིན། །ཞེས་པ་ནས། མེད་ཕྱིར་ང་ལ་ཀླན་ཀ་མེད། །ཅེས་གསུངས་སོ།།
ཞེས་པའི་བར་འདི་བྱུང་བ་ཡིན་ཏེ། འདིའི་དོན་འཆད་པ་ན། རྩ་ཤེའི་
ཊཱིཀ་ཆེན་ལས། མ་པས་རང་རྒྱུད་ཁས་ཇངས་པར་མི་རིགས་པའི་
ཕྱིར། རང་རྒྱུད་ཀྱི་དམ་བཅའ་དང་རྟགས་ལ་གཞན་གྱིས་སྨྲས་པའི་སྐྱོན་
སྤོང་བྱེད་མི་དགོས་སོ། །ཞེས་གསུངས་པའི་ཕྱིར། གཞན་ཡང།
ཇཪ་གྱི་སངས་རྒྱས་བསྐྱངས་ཀྱི་འགྲེལ་ཚིག་དེས། དངོས་པོ་སླར་ཡང་
མི་སྐྱེ་བར་སྒྲུབ་པའི་རྟགས་ཡང་དག་ཏུ་མ་བསྟན་པའི་སྒོ་ནས༌ཀྱང༌།
སངས་རྒྱས་བསྐྱངས་ལ་སྐྱོན་ཡོད་པ་མ་ཡིན་ཏེ། འགྲེལ་ཚིག་དེས།
རྫོགས་པར་གྲུབ་ཟིན་པ་དེ་དེ་ཉིད་ཀྱི་རྟགས་སུ་བསྟན་པའི་ཕྱིར། ཞེས་
པའི་རིགས་པ་དེ་སྟོན་པ་ལ། ཚིག་གསལ་ལས། ཅི་སྟེ་ཡང་རང་གི་
རྗེས་སུ་དཔག་པས་འགལ་བ་གདོན་མི་ཟ་བ་བརྗོད་པར་བྱ་བ་ཡིན་ནོ།།
ཞེ་ན། དེ་ཡང་སློབ་དཔོན་སངས་རྒྱས་བསྐྱངས་ཀྱིས་བརྗོད་པ་ཉིད་ཡིན་
199

ནོ། །ཅི་ལྟར་ཞེ་ན། གང་གི་ཕྱིར་དེས་ནི་འདི་སྐད་དུ་བཤད་པ་ཡིན་ཏེ།
དངོས་པོ་རྣམས་བདག་ལས་སྐྱེ་བ་མེད་དེ། དེ་དག་གི་སྐྱེ་བ་དོན་མེད་
(༤༦ན) པ་ཉིད་དུ་འགྱུར་བའི་ཕྱིར་དང༌། ཞེས་བཤད་པའི་ཕྱིར་རོ།།
ཞེས་པ་འདི་བྱུང༌། ཁོ་ན་རེ། སངས་རྒྱས་བསྐྱངས་ཀྱི་སྔར་གྱི་འགྲེལ་
ཚིག་དེས། དངོས་པོའི་སྟེང་དུ་སླར་ཡང་སྐྱེ་བ་འགོག་པའི་རྟགས་ཡང་
དག་བསྟན་ན། བསྟན་ཚུལ་དེ་གང་ཞེ་ན། དེའི་ཚིག་ཟུར་གྱི་དེ་དག་སྐྱེ་
བ་དོན་མེད་པ་ཉིད་དུ་འགྱུར་བའི་ཕྱིར། ཞེས་པ་མདོར་བསྟན་དང༌།
དངོས་པོ་བདག་གི་བདག་ཉིད་དུ་ཡོད་པ་རྣམས་ལ་ནི་ཡང་སྐྱེ་བ་དགོས་
པ་མེད་དོ། །ཞེས་པ་དེའི་རྒྱས་བཤད་དུ་སྦྱོར་བ་ཡིན་ཅིང༌། དེའི་ཚིག་
ཟུར་གྱི། དེ་དག་གི་ཞེས་པས། རྫོགས་པར་གྲུབ་ཟིན་པ་དེ་དེ་ཉིད་ཀྱི་
རྟགས་སུ་བསྟན་པ་ཡིན་ཏེ། ཚིག་གསལ་ལས། དེ་ལ་དེ་དག་ཅེས་བྱ་
བ་འདིས་ནི་རང་གི་བདག་ཉིད་དུ་ཡོད་པ་འཛིན་པ་ཡིན་ནོ། །ཅིའི་ཕྱིར་
ཞེ་ན། འདི་ལྟར་རང་གི་བདག་ཉིད་དུ་ཡོད་པ་དག་ལ་ནི་ཡང་སྐྱེ་བ་ལ་
དགོས་པ་མེད་དོ་ཞེས་བྱ་བ་འདི་ནི་མདོར་བཞག་པའི་ངག་དེའི་འགྲེལ་
པའི་ངག་ཡིན་ལ། ཞེས་གསུངས་པའི་ཕྱིར། དེར་མ་ཟད་སྔར་གྱི་
སངས་རྒྱས་བསྐྱངས་ཀྱི་འགྲེལ་པ་དེའི་ཚིག་ཟུར་གྱི། དངོས་པོ་བདག་
གི་བདག་ཉིད་དུ་ཡོད་པ། ཞེས་པས། རྫོགས་པར་གྲུབ་ཟིན་པ་དེ་དེ་
200

ཉིད་ཀྱི་རྟགས་ཡང་དག་ཏུ་བསྟན། སྐྱེ་བ་དོན་མེད་པ་ཉིད་དུ་འགྱུར་
བའི་ཕྱིར་ཞེས་པས། སླར་ཡང་མི་སྐྱེ་བ་དེ་དེ་སྐོར་གྱི་བསྒྲུབ་བྱའི་ཆོས་
སུ་བསྟན་པ་ཡིན་ཏེ། ཚིག་གསལ་ལས། དེ་ལ་རང་གི་བདག་ཉིད་དུ་
ཡོད་པ་ཞེས་བྱ་བ་འདིས་ནི་གཏན་ཚིགས་འཛིན་པ་ཡིན་ནོ། །སྐྱེ་བ་དོན་
མེད་པ་ཉིད་དུ་འགྱུར་བའི་ཕྱིར་དང༌། ཞེས་བྱ་བ་འདིས་ནི་བསྒྲུབ་པར་
བྱ་བའི་ཆོས་འཛིན་པ་ཡིན་ནོ། །ཞེས་གསུངས་པའི་ཕྱིར་དང༌། འགྲེལ་
པ་འདིས་དོན་འཆད་པ་ན། རྩ་ཤེའི་ཊཱིཀ་ཆེན་ལས། སངས་རྒྱས་
བསྐྲངས་ཀྱིས་རང་གི་བདག་ཉིད་དུ་ཡོད་པ་ལ་ནི་ཡང་སྐྱེ་བ་དགོས་པ་
མེད་ཅེས་གསུངས་པ་ནི། དེ་དག་གི་ཞེས་སོགས་ཀྱི་འགྲེལ་པའི་ངག་
ཡིན་པས། ཡོད་པ་རྟགས་དང༌། ཡང་སྐྱེ་བ་བསྒྲུབ་བྱའོ། །ཞེས་སོགས་
གསུངས་པའི་ཕྱིར། དེའི་ཚིག་ཟུར་གྱི་ཡོད་པ་རྟགས་དང༌། ཞེས་པས།
རྫོགས་པར་གྲུབ་ཟིན་པ་དེ་དེ་ཉིད་ཀྱི་རྟགས་ཡང་དག་ཏུ་བསྟན་པ་ཡིན་
ཅིང༌། རྫོགས་པར་གྲུབ་ཟིན་པ་དེ་ལ། དངོས་པོ་སླར་ཡང་མི་སྐྱེ་བར་
བསྒྲུབ་པའི་གཞན་ལ་གྲགས་ཀྱི་རྟགས་ཡང་དག་དང༌། རང་ལ་གྲགས་
ཀྱི་རྟགས་ཡང་དག་ཅེས་བརྗོད་པའི་རྒྱུ་མཚན་ནི་ཡོད་དེ། དེ་སྐོར་གྱི་
ཚུལ་གསུམ་དེ་སྐོར་གྱི་ཕྱི་རྒོལ་ཡང་དག་དང༌། དེ་སྐོར་གྱི་སྔ་རྒོལ་ཡང་
དག་གཉིས་ཀས་ཚད་མས་རང་དབང་དུ་མ་གྲུབ་ཅིང༌། དེ་སྐོར་གྱི་རྒོལ་
201

ཕྱི་རྒོལ་གཉིས་ཀ་ལ་དེ་སྐོར་གྱི་ཚུལ་གསུམ་མཐུན་སྣང་དུ་མ་གྲུབ་ཀྱང༌།
དེ་གཉིས་ཀས་དེ་སྐོར་གྱི་ཚུལ་གསུམ་ཁས་བླངས་པའི་རྒྱུ་མཚན་གྱིས་
དེ་ལྟར་བརྗོད་པའི་ཕྱིར། དེས་ན། རང་ལ་གྲགས་ཀྱི་རྟགས་ཡང་དག
གཞན་དོན་སྐབས་ཀྱི་རྟགས་ཡང་དག་རྣམས་དོན་གཅིག་གོ །གཉིས་པ་
ནི། སྔར་བཤད་པའི་སངས་རྒྱས་བསྐྱངས་ཀྱི་སླར་ཡང་སྐྱེ་བ་འགོག་
པའི་(༤༦བ) འགྲེལ་ཚིག་དེས། གྲངས་ཅན་པས་སྨྲས་པའི་ཉེས་པ་
མ་བསལ་བའི་སྐྱོན་ཡང་མེད་དེ། གྲངས་ཅན་པས་རང་གི་རྒྱུ་དུས་ན་
མངོན་པར་མི་གསལ་བའི་ཚུལ་གྱིས་ཡོད་པའི་མྱུ་གུ་དེ་སླར་ཡང་སྐྱེ་
བར་འདོད་ཅིང༌། འགྲེལ་ཚིག་དེས། གྲངས་ཅན་གྱི་རང་གི་རྒྱུ་དུས་ན་
མངོན་པར་མི་གསལ་བའི་ཚུལ་གྱིས་ཡོད་པའི་མྱུ་གུ་དེ། དེ་འདྲའི་མྱུ་གུ་
སླར་ཡང་མི་སྐྱེ་བར་འགྲུབ་པའི་ཤེས་འདོད་ཆོས་ཅན་དུ་བསྟན་པས་ན།
རྫོགས་པར་བསྒྲུབས་ཟིན་པ་དེ་དེ་སྐོར་གྱི་གྲུབ་ཟིན་སྒྲུབ་པའི་གཏན་
ཚིགས་སུ་མི་འགྱུར་བའི་ཚུལ་དེ་བསྟན། གྲངས་ཅན་པས་མངོན་པར་
གསལ་ཟིན་གྱི་བུམ་པ་དེ་སླར་ཡང་མི་སྐྱེ་བར་འདོད་ཅིང༌། དེ་འདྲའི་
བུམ་པ་དེ་དེ་སྐོར་གྱི་མཐུན་དཔེ་ཡང་དག་ཏུ་འགྲེལ་ཚིག་དེས་བསྟན་
པས་ན། རྫོགས་པར་གྲུབ་ཟིན་པ་དེ་ཉིད་ཀྱི་གཏན་ཚིགས་འགལ་བའི་
སྐྱོན་ཅན་དུ་མི་འགྱུར་བའི་ཚུལ་དེ་ཡང་བསྟན་པའི་ཕྱིར། ཞེས་པའི་
202

རིགས་པ་དེ་སྟོན་པ་ལ། ཚིག་གསལ་ལས། གཏན་ཚིགས་དང་དཔེ་མ་
བརྗོད་པ་མ་ཡིན་པ་འབའ་ཞིག་ཏུ་མ་ཟད་ཀྱི། གཞན་གྱི་སྨྲས་པའི་ཉེས་
པ་མ་བསལ་བ་ཡིན་ནོ། །ཅི་ལྟར་ཞེ་ན། གྲངས་ཅན་པ་དག་མདུན་ན་
གནས་པའི་བུམ་པ་མངོན་པར་གསལ་བའི་རང་བཞིན་ཅན་ནི་ཡང་
མངོན་པར་གསལ་བར་མི་འདོད་ཅིང༌། དེ་ཉིད་འདིར་དཔེ་ཉིད་དུ་གྲུབ་
པའི་ངོ་བོ་ཡིན་པའི་ཕྱིར་ལ། ནུས་པའི་ངོ་བོར་གྱུར་ཅིང༌། མངོན་པར་
གསལ་བའི་རང་བཞིན་ཅན་མིན་པ་བསྐྱེ་བ་བཀག་པའི་ཁྱད་པར་དུ་
བྱས་པ་ནི་སྒྲུབ་པར་བྱ་བ་ཡིན་པ་ཉིད་ཀྱི་ཕྱིར་གྲུབ་པ་ལ་སྒྲུབ་པ་ཕྱོགས་
ཀྱི་སྐྱོན་ཉིད་དུ་དགོས་པའམ། གཏན་ཚིགས་འགལ་བའི་དོན་ཉིད་དུ་
དགོས་པ་ག་ལ་ཡོད། ཅེས་པ་འདི་བྱུང་བ་ཡིན་ཏེ། འདིའི་དོན་འཆད་
ཟ་ན། རྩ་ཤེ་ཊཱི ཀ་ཆེན་ལས། མངོན་གསལ་གྱི་བུམ་པ་སླར་གསལ་བར་
མི་འདོད་པ་དཔེ་ཡིན་ལ་ནུས་པའི་ངོ་བོ་མི་གསལ་བ་སྐྱེ་བ་བཀག་པ་
སྒྲུབ་བྱ་ཡིན་པས། རྟགས་གྲུབ་པ་ལ་བསྒྲུབ་པ་དང་འགལ་བར་
”དགོས་པ་ཡང་མེད་དེ།།དེས་ན་སྐྱོན་དང་པོ་གཉིས་མེད་དེ། ཞེས་
གསུངས་པའི་ཕྱིར། ཚིག་གསལ་གྱི་འགྲེལ་ཚིག་དེའི་ཚིག་ཟུར་གྱི་ནུས་
ཁའི་ངོ་བོར་གྱུར་ཅིང་མངོན་པར་གསལ་བའི་རང་བཞིན་ཅན། ཞེས་པ་
ནས། བསྒྲུབ་པར་བྱ་བ་ཡིན་པ་ཉིད་ཀྱི་ཕྱིར། ཞེས་པའི་བར་གྱི་འགྲེལ་
203

ཚིག་དེའི། སྔར་གྱི་སླར་ཡང་སྐྱེ་བ་འགོག་པའི་སངས་རྒྱས་བསྐྱངས་ཀྱི་
འགྲེལ་ཚིག་དེ་ཁོ་ནས་གྲངས་ཅན་གྱི་རང་གི་རྒྱུ་དུས་ན་མངོན་པར་མི་
གསལ་བའི་ཚུལ་གྱིས་ཡོད་པའི་མྱུ་གུ་སླར་ཡང་མི་སྐྱེ་བ་དེ། དེ་འདྲའི་
མྱུ་གུ་སླར་ཡང་མི་སྐྱེ་བར་སྒྲུབ་པའི་བསྒྲུབ་བྱར་བསྟན་པ་ཡིན་ནོ།།
གསུམ་པ་ནི།།སྔར་གྱི་སླར་ཡང་སྐྱེ་བ་འགོག་པའི་(༤༧ན) སངས་
རྒྱས་བསྐྱངས་ཀྱི་འགྲེལ་ཚིག་དེས་བསྟན་པའི།།དངོས་པོ་ཆོས་ཅན།
སླར་ཡང་མི་སྐྱེ་བར་ཐལ། རྫོགས་པར་གྲུབ་ཟིན་པའི་ཕྱིར། ཞེས་པའི་
ཐལ་འགྱུར་གྱི་ལྡོག་དོན་སངས་རྒྱས་བསྐྱངས་ཀྱི་ཁས་ལེན་དགོས་པའི་
སྒོ་ནས་ཀྱང་སངས་རྒྱས་བསྐྱངས་ལ་སྐྱོན་ཡོད་པ་མ་ཡིན་ཏེ། འགྲེལ་
ཚིག་དེས་དེ་འདྲའི་ཐལ་འགྱུར་བསྟན་པ་ཡིན་ཀྱང༌། ཐལ་འགྱུར་དེའི་
བཟློག་དོན་སླར་ཡང་སྐྱེ་བ་དེ་སངས་རྒྱས་བསྐྱངས་ཀྱིས་ཁས་མ་བླངས་
ཤིང༌། དེ་གྲངས་ཅན་ཁོ་ནས་ཁས་བླངས་པའི་ཕྱིར་དང༌། སངས་རྒྱས་
བསྐྱངས་ཀྱི་དངོས་པོ་གཞན་ལས་སྐྱེ་བ་དེ། དངོས་པོ་བདག་ལས་མི་སྐྱེ་
བར་སྒྲུབ་པའི་བསྒྲུབ་བྱར་ཁས་ལེན་དགོས་པའི་སྒོ་ནས་ཀྱང་སངས་
རྒྱས་བསྐྱངས་ལ་རང་གི་གྲུབ་མཐའ་དང་འགལ་བའི་སྐྱོན་ཡང་མེད་
པའི་ཕྱིར། ཞེས་པའི་རིགས་པ་དེ་རྣམས་སྟོན་པ་ལ། ཚིག་གསལ་ལས།
ཐལ་བར་འགྱུར་བ་བཟློག་པའི་དོན་དང་ཡང་ཕ་རོལ་པོ་ཉིད་འགྲེལ་བ་
204

ཡིན་གྱི། ཁོ་བོ་ཅག་ནི་མ་ཡིན་ཏེ་རང་ལ་དམ་བཅའ་བ་མེད་པའི་ཕྱིར་
རོ། །དེའི་ཕྱིར་ཁོ་བོ་ཅག་ལ་གྲུབ་པའི་མཐའ་དང་འགལ་བ་ག་ལ་ཡོད།
ཅེས་པ་ནས། སློབ་དཔོན་ཀླུ་སྒྲུབ་ཀྱི་ལུགས་ཕྱིན་ཅི་མ་ལོག་པའི་རྗེས་
སུ་འབྲངས་པ་སློབ་དཔོན་སངས་རྒྱས་བསྐྱངས་ལ་གླགས་དང་བཅས་
པའི་ཚིག་གསུངས་པ་ཉིད་ག་ལ་ཡོད། ཅེས་པའི་བར་བྱུང་བ་ཡིན་ཏེ།
འདིའི་དོན་འཆད་པ་ན། རྩ་ཤེའི་ཊཱི ཀ་ཆེན་ལས། བཟློག་པའི་དོན་ཁས་
བླངས་པ་ལ་སྐྱོན་བརྗོད་པ་མི་འཇུག་པ་ནི་ཐལ་བ་བཟློག་པའི་དོན་དང་
ཡང་ཕ་རོལ་པོ་འགྲེལ་གྱི་ཁོ་བོ་ཅག་ནི་མ་ཡིན་ཏེ་རང་ལ་དམ་བཅའ་བ་
མེད་པའི་ཕྱིར། ཞེས་གསུངས་པའི་ཕྱིར་ཏེ། འདི་ནི་དབུ་མ་པས་
འཕངས་པའི་ཐལ་བ་ཐམས་ཅད་མིན་གྱི་སྔར་འཕངས་པའི་བདག་སྐྱེ་
འགོག་པའི་ཐལ་བའོ། །དེའི་ཐལ་ཆོས་ནི། སྐྱེ་བ་དོན་དང་ཐུག་མེད་
ཡིན་ལ། ཐལ་ཆོས་དེ་བཟློག་པའི་དོན་སླར་ཡང་སྐྱེ་བ་དོན་དང་ཐུག་
བཅས་ནི་གྲངས་ཅན་ཁོ་ན་འདོད་ཀྱི་རང་ལ་དེའི་ཁས་ལེན་མེད་པས་དེ་
ཁས་བླངས་པའི་རྒྱུ་མཚན་གྱིས་གྲུབ་མཐའ་དང་འགལ་བ་ག་ལ་ཡོད།
ཅེས་གསུངས་པའི་ཕྱིར། དེ་ལྟར་བྱས་པ་ལ་ཁོ་ན་རེ། དེ་འདྲའི་ཐལ་
འགྱུར་གྱི་བཟློག་དོན་སངས་རྒྱས་བསྐྱངས་ཀྱིས་ཁས་ལེན་དགོས་ཏེ།
སངས་རྒྱས་བསྐྱངས་དེ་འདྲའི་ཐལ་འགྱུར་འཕེན་པ་པོ་ཡིན་པའི་ཕྱིར།
205

ཞེས་པའི་རྩོད་པ་དེ་འགོད་པར་བྱེད་པ་ལ། རྩ་ཤེའི་ཊཱི ཀ་ཆེན་ལས།
གལ་ཏེ་གཞན་མི་འདོད་པའི་ཐལ་བ་འཕངས་ན་ཐལ་ཆོས་བཟློག་པའི་
དོན་ཁས་ལེན་པ་མེད་པ་མི་འཐད་དོ་ཞེ་ན། ཞེས་པ་འདི་བྱུང༌། ལན་ནི།
རྩ་བར་མ་ཁྱབ་སྟེ། དཔེར་ན་སྐྱེས་བུ་འགའ་ཞིག་ཞགས་པ་དམ་པོས་
བཅིངས་ནས་དབྱུག་པས་བསྣུན་པ་ན་ཁས་ལེན་རང་དབང་མེད་པར་
འབྱུང་བ་ལྟར་དུ། ཐལ་འགྱུར་རྣམས་རང་ཉིད་སྨྲ་བ་པོའི་སྐྱེས་བུ་ཁས་
ལེན་རང་དབང་མེད་པ་བྱེད་པ་མ་ཡིན་གྱི། ཐལ་འགྱུར་རྣམས་རང་སྨྲ་
བ་པོའི་བརྗོད་(༤༧བ) འདོད་ཀྱི་རྗེས་སུ་འབྲངས་ནས་རང་གི་བརྗོད་
བྱའི་དོན་སྟོན་པར་བྱེད་པའི་ཕྱིར། ཞེས་པའི་རིགས་པ་དེ་སྟོན་པ་ལ།
ཚིག་གསལ་ལས། རང་བཞིན་མེད་པར་སྨྲ་བས་རང་བཞིན་དང་བཅས་
པར་སྨྲ་བ་ལ་ཐལ་བ་བསྒྲུབ་པ་ན་ཐལ་བ་ལས་བཟློག་པའི་དོན་ཅན་དུ་
ཐལ་བར་ག་ལ་འགྱུར་ཏེ། སྒྲ་རྣམས་ནི་དབྱུག་པ་དང་ཞགས་པ་ཅན་
བཞིན་དུ་སྨྲ་བ་པོ་རང་དབང་མ་ཡིན་པ་བྱེད་པ་མ་ཡིན་ནོ། །འོ་ན་ཅི་ཞེ་
ན་ནུས་པ་ཡོད་ན་སྨྲ་བ་པོའི་བརྗོད་པར་འདོད་པའི་རྗེས་སུ་བྱེད་པ་ཡིན་
ནོ། །དེའི་ཕྱིར་ཐལ་བ་སྒྲུབ་པ་ནི་ཕ་རོལ་པོའི་དམ་བཅའ་བ་འགོག་པ་
ཙམ་གྱི་འབྲས་བུ་ཅན་ཡིན་པའི་ཕྱིར། ཐལ་བ་ལས་བཟློག་པའི་དོན་དུ་
འགྱུར་བ་ཡོད་པ་མ་ཡིན་ནོ། །ཞེས་པ་འདི་བྱུང་བ་ཡིན་ཏེ། འདིའི་དོན
206

འཆད་པ་ན། རྩ་ཤེའི་ཊཱི ཀ་ཆེན་ལས། ཐལ་བ་དེ་གཉིས་ནི་མི་འདོད་པ་
སྒྲུབ་པ་ན་འཕེན་མཁན་གྱིས་བཟློག་དོན་ངེས་པར་ཁས་བླངས་མི་
དགོས་ཏེ་སྒྲས་དོན་སྟོན་པ་ནི་སྨྲ་བ་པོ་རང་དབང་མེད་པར་མི་བྱེད་ཀྱི་སྨྲ་
བ་པོའི་བརྗོད་འདོད་ཀྱི་རྗེས་སུ་བྱེད་པའི་ཕྱིར་དང་ཐལ་བ་འཕེན་པ་
པོས་ཀྱང་སླར་ཡང་སྐྱེ་བ་དོན་བཅས་དང་ཐུག་བཅས་དགག་པ་ཙམ་
ཞིག་འདོད་ནས་འཕངས་པའི་ཕྱིར་རོ། །ཞེས་གསུངས་པའི་ཕྱིར།
ཚིག་གསལ་གྱི་འགྲེལ་པ་དེས། ཐལ་འགྱུར་བས་ཆོས་ཉིད་རང་བཞིན་
གྱིས་མ་གྲུབ་པར་ཁས་བླངས་པའི་རྒྱུ་མཚན་གྱིས། དེ་ལ་རང་བཞིན་
གྱིས་མེད་པར་སྨྲ་བ་དང་།·རང་རྒྱུད་པ་མན་ཆད་ཀྱི་རང་སྡེ་དང༌།
གྲངས་ཅན་ལ་སོགས་པའི་ཕྱི་རོལ་པ་རྣམས་ཀྱིས་འདུས་བྱས་ཐམས་
ཅད་རང་བཞིན་གྱིས་གྲུབ་པར་ཁས་བླངས་པའི་རྒྱུ་མཚན་གྱིས་དེ་
རྣམས་ལ་རང་བཞིན་དང་བཅས་པར་སྨྲ་བ། ཞེས་པའི་ཐ་སྙད་བསྟན་
ཏོ། །
༈ རྩ་བའི་གཉིས་པ་གཞན་སྐྱེ་དགག་པ་ལ། འདོད་པ་བརྗོད་པ་
དང༌། དེ་དགག་པ་གཉིས་ལས། དང་པོ་ནི། རང་རྒྱུད་པ་མན་ཆད་ཀྱི་
རང་སྡེ་རྣམས་དང༌། བྱེ་བྲག་པ་རྣམས་ནི། རྒྱུ་འབྲས་གཉིས་རང་བཞིན་
གྱིས་གྲུབ་པའི་གཞན་ཡིན་པས་ན།།འབྲས་བུ་རྣམས་རང་དང་རང་
207

བཞིན་གཞན་དུ་གྱུར་བའི་རང་གི་རྒྱུ་ལས་སྐྱེ་བ་ཡིན་ལ། རྒྱུ་མཚན་དེས་
ན་འབྲས་བུ་རྣམས་གཞན་ལས་སྐྱེ་བ་ཡིན་ནོ། །ཞེས་འདོད། གཉིས་པ་
ནི། འོ་ན་ས་མྱུག་གཉིས་པོ་རང་བཞིན་གྱི་སོ་སོ་བ་ཡིན་པར་ཐལ། དེ་
གཉིས་རང་བཞིན་གྱིས་གཞན་ཡིན་པའི་ཕྱིར། རྟགས་ཁས་སོ། །འདོད་
ན། དེ་གཉིས་འབྲེལ་མེད་ཀྱི་སོ་སོ་བ་ཡིན་པར་ཐལ། འདོད་པའི་ཕྱིར།
འདོད་ན། དེ་གཉིས་ལྟོས་མེད་ཀྱི་སོ་སོ་བ་ཡིན་པར་ཐལ། འདོད་པའི་
ཕྱིར། འདོད་ན། མྱུ་གུ་ས་བོན་ལ་མི་བལྟོས་པར་ཐལ་ལོ། །འདོད་ན།
མེ་ལྕེ་ལས་མུན་པ་འབྱུང་བ་སོགས་རྒྱུ་ཡིན་མིན་ཐམས་ཅད་ལས་འབྲས་
བུ་ཡིན་མིན་ཐམས་ཅད་འབྱུང་བར་ཐལ། འདོད་པའི་ཕྱིར། ཞེས་པའི་
རིགས་པ་དེ་སྟོན་པ་ལ། འདི་ཉིད་ལས། གཞན་ལ་བརྟེན་ནས་གལ་ཏེ་
གཞན་ཞིག་འབྱུང་བར་འགྱུར་ན་ནི། །འོ་ན་མེ་ལྕེ་ལས་ཀྱང་མུན་པ་
འཐུག་པོ་འབྱུང་འགྱུར་ཞིང་༌། །ཐམས་ཅད་ལས་ཀྱང་ཐམས་ཅད་སྐྱེ་
བར་(༤༨ན) འགྱུར་ཏེ་གང་གི་ཕྱིར། །ཞེས་སོགས་གསུངས་སོ། །
༈ གསུམ་པ་གཉིས་ཀ་ལས་སྐྱེ་བ་དགག་པ་ལ། འདོད་པ་
བརྗོད་པ་དང༌། དེ་བཀག་པ་གཉིས། དང་པོ་ནི། གཅེར་བུ་པ་དེའི་བུ་
ཆུང་དེ་རང་གི་སྐྱེ་བ་སྔ་མ་ལ་བལྟོས་ཏེ་བདག་སྐྱེ་དང༌། རང་གི་ཕ་མ་
སོགས་ལ་བལྟོས་ཏེ་གཞན་སྐྱེ་ཡིན་པའི་རྒྱུ་མཚན་གྱིས། དེ་བདག་
208

གཞན་གཉིས་ཀ་ལས་སྐྱེ་བ་ཡིན། ཞེས་འདོད། དེར་མ་ཟད། རྫ་བུམ་
དེ་རང་རྒྱུ་འཇིམ་པ་ལ་བལྟོས་ཏེ་བདག་སྐྱེ་དང༌། རང་རྒྱུ་རྫ་མཁན་དང་
འཁོར་ལོ་སོགས་ལ་བལྟོས་ཏེ་གཞན་སྐྱེ་ཡིན་པའི་རྒྱུ་མཚན་གྱིས་དེ་
བདག་གཞན་གཉིས་ཀ་ལས་སྐྱེ་བ་ཡིན་ནོ་ཞེས་འདོད་དོ། །གཉིས་པ་
དེ་བཀག་པ་གཉིས་ལས། དང་པོ་ནི། དྲང་སྲོང་འཇིག་རྟེན་མིག་ཅེས་
བྱ་བས། རྒྱང་འཕེན་གྱི་གཞུང་ལུགས་འབུམ་ཕྲག་གཅིག་བརྩམས་ཏེ།
དེ་དང་དེའི་རྗེས་འབྲངས་ཀྱི་རྒྱང་འཕེན་པ་རྣམས་ནི། འབྲས་བུ་རྣམས་
རྒྱུ་མེད་ལས་སྐྱེ་བ་ཡིན་ཏེ། རི་གཟར་གྱི་འབབ་ཆུ་ཐུར་དུ་འབབ་པ་
དང༌། སྲན༌མའི་དབྱིབས་ཟླུམ་པ་དང༌། འཚེར་མའི་རྩེ་མོ་རྣོ་བ་དང༌།
པདྨའི་འདབས་མ་འཇམ་པ་དང༌། རྨ་བྱའི་མདོངས་ཁྲ་བ་སོགས་སྐྱེས་
བུ་སུས་ཀྱང་མ་བྱས་པའི་ཕྱིར། ཞེས་འདོད། དེར་མ་ཟད་སྲོག་ཆགས་
རྣམས་རང་གི་རྒྱུར་གྱུར་པའི་ས་སོགས་འབྱུང་བ་ལས་བྱུང་བས་ན་སྐྱེ་བ་
སྔ་མ་མེད་པ་དང༌། ·ཤི་བ་ན་རིག་པ་རྒྱུན་ཆད་པས་ན། སྐྱེ་བ་ཕྱི་མ་མེད་
པ་ཡིན་ནོ། །ཞེས་འདོད་དོ། །གཉིས་པ་དེ་བཀག་པ་ནི། ཁྱིམ་འབིག་
པའི་ཕྱིར་དུ་ཀ་བ་འཛུགས་པ་དང་། གདུང་དང་ལྕམ་འདེགས་པ་
སོགས་བྱས་པ་ལ་དོན་ནམ་དགོས་པ་མེད་པར་ཐལ། ཁྱིམ་རྒྱུ་མེད་ལས་
ངེས་པའི་ཕྱིར། རྟགས་ཁས། ཞེས་པའི་རིགས་པ་དེ་སྟོན་པ་ལ། བཞི་
209

བརྒྱ་པ་ལས། ཁྱིམ་གྱི་དོན་དུ་ཀ་བ་སོགས། །བརྒྱན་པའི་དོན་ཡང་མེད་
པར་འགྱུར། །ཞེས་པ་འདི་བྱུང༌། གཞན༌ཡང༌། འབྲས་བུ་ལོ་ཏོག་ཕུན་
ཚོགས་འབྱུང་བའི་ཕྱིར་དུ་འཇིག་རྟེན་ཞིང་པ་རྣམས་ཀྱི་སོ་ནམ་གྱི་རྩོལ་
བ་བྱས་པ་དོན་མེད་པར་ཐལ། འབྲས་བུ་ལོ་ཏོག་ཕུན་ཚོགས་རྒྱུ་མེད་
ལས་སྐྱེས་པའི་ཕྱིར། རྟགས་ཁས། གཞན་ཡང་། འབྲས་བུ་སྐྱེ་བ་ན་
རང་གི་རྐྱེན་གང་གིས་ཀྱང་མི་ཕན་པར་སྐྱེ་བར་ཐལ། འབྲས་བུ་རྣམས་
རྒྱུ་མེད་ལས་སྐྱེ་བའི་ཕྱིར། རྟགས་ཁས། འདོད་ན། འབྲས་བུ་སྐྱེ་
བར་བྱེད་པ་ལ་རྐྱེན་གང་གིས་ཀྱང་མི་དགོས་པར་ཐལ། འདོད་པའི་
ཕྱིར། འདོད་ན། འབྲས་བུ་དེ་རྒྱུ་ཡིན་མིན་ཐམས་ཅད་ལས་སྐྱེ་བར་
ཐལ། འདོད་པའི་ཕྱིར། ཞེས་པའི་རིགས་པ་དེ་སྟོན་པ་ལ། འདི་ཉིད་
ལས། གལ་ཏེ་རྒྱུ་མེད་ཁོ་ནར་སྐྱེ་བ་ལྟ་ཞིག་འགྱུར་ན་ནི། །དེ་ཚེ་མཐའ་
དག་རྟག་ཏུ་ཐམས་ཅད་ལས་ཀྱང་སྐྱེ་འགྱུར་ཞིང་། །འབྲས་འབྱུང་
ཆེད་དུ་འཇིག་རྟེན་འདི་ཡི་ས་བོན་ལ་སོགས་ནི། །བརྒྱ་ཕྲག་དག་
གིས་སྒོ་ནས་སྡུད་པར་བྱེད་པར་(༤༨བ) ཡང་མི་འགྱུར། །ཞེས་པ་
འདི་གསུངས། འདི་དག་འགོག་པའི་རིགས་པ་སློབ་དཔོན་སངས་རྒྱས་
བསྐྱངས་ཀྱིས་གསུངས་པའི་ཚུལ། དེ་ལ་ལེགས་ལྡན་འབྱེད་ཀྱིས་སྐྱོན་
བརྗོད་མཛད་པའི་ཚུལ། དེ་ལ་དཔལ་ལྡན་ཟླ་བས་སྐྱོན་སྤོང་མཛད་
210

ཚུལ་རྣམས་རྒྱས་པར་ཤེས་འདོད་ན། བདག་གི་ཡོངས་འཛིན་དམ་པ་
མཁས་པའི་དབང་པོ་ལེགས་པ་དོན་གྲུབ་པའི་ཞལ་སྔ་ནས་ཀྱིས་གསུང་
རབ་ལས་ཤེས་པར་བྱའོ། །རྩ་བའི་གཉིས་པ་ཆོས་ཅན་མཐུན་སྣང་བ་
འགོག་ཚུལ་ནི་འོག་ཏུ་འཆད་དོ། །
༈ བདེན་གཉིས་ཀྱི་རྣམ་གཞག་བཤད་པ།
དངོས་ཀུན་ཡང་དག་རྫུན་པ་མཐོང་བ་ཡིས། །ཞེས་སོགས་བློ་
ཀ་གཅིག་གི་སྐབས་སུ་སྔཪ་ལྟར་གསུམ་ལས། དང་པོ་བཤད་ཟིན།
གཉིས་པ་ལ་བདེན་གཉིས་ཀྱི་དབྱེ་གཞི་ངོས་བཟུང་བ། ཕྱེ་བ་སོ་སོའི་
རང་བཞིན་བཤད་པ། བདེན་གཉིས་གཅིག་དང་ཐ་དད་གང་ཡིན་
དཔྱད་པ། བདེན་གཉིས་ཤེས་པའི་ཕན་ཡོན་བཤད་པ། མ་ཤེས་པའི་
ཉེས་དམིགས་བཤད་པ། ཤེས་བྱ་མཁྱེན་ཚུལ་བཤད་པ་དང་དྲུག་ལས།
༈ དང་པོ་ནི། ཤེས་བྱ་བདེན་པ་གཉིས་ཀྱི་དབྱེ་གཞི་ཡིན་ཞིང་།
ཤེས་བྱ་ལ་བདེན་པ་གཉིས་སུ་གྲངས་ངེས་པ་ཡིན་ཏེ། ཤེས་བྱ་ལ་
བདེན་གཉིས་སུ་དབྱེར་ཡོད། བདེན་གཉིས་གང་རུང་མིན་པའི་ཤེས་བྱ་
ཕུང་གསུམ་པ་མེད་པའི་ཕྱིར། ཡབ་སྲས་མཇལ་བའི་མདོ་བསླབ་བཏུས་
སུ་དྲངས་པ་ལས། འདི་ལྟར་དེ་བཞིན་གཤེགས་པས་ཀུན་རྫོབ་དང་དོན་
དམ་པ་ཐུགས་སུ་ཆུད་དེ། ཤེས་པར་བྱ་བ་ཡང་ཀུན་རྫོབ་དང་དོན་དམ་
211

པའི་བདེན་པ་འདིར་ཟད་དེ། དེ་ཡང་བཅོམ་ལྡན་འདས་ཀྱིས་སྟོང་པ་
ཉིད་རབ་ཏུ་གཟིགས། རབ་ཏུ་མཁྱེན། ལེགས་པར་མངོན་དུ་བྱས་
པས། དེ་ཕྱིར་ཐམས་ཅད་མཁྱེན་པ་ཞེས་བྱའོ། །ཞེས་གསུངས་ཤིང༌།
འཕགས་པ་དེ་ཁོ་ན་ཉིད་ངེས་པར་བསྟན་པའི་ཏིང་ངེ་འཛིན་གྱི་མདོ་
ལས། འཇིག་རྟེན་མཁྱེན་པས་གཞན་ལ་མ་གསན་པར། །བདེན་པ་
འདི་གཉིས་ཀྱིས་ནི་སྟོན་པར་མཛད། །གང་ཞིག་ཀུན་རྫོབ་དེ་བཞིན་
དོན་དམ་སྟེ། །བདེན་པ་གསུམ་པ་གང་ཡང་མ་མཆིས་སོ། །ཞེས་པ་
དང༌། རྩ་ཤེ་ལས། སངས་རྒྱས་རྣམས་ཀྱིས་ཆོས་བསྟན་པ། །བདེན་པ་
གཉིས་ལ་ཡང་དག་བསྟན། །འཇིག་རྟེན་ཀུན་རྫོབ་བདེན་པ་དང༌།།
དམ་པའི་དོན་གྱི་བདེན་པའོ།།།ཞེས་པ་དང༌། སྤྱོད་འཇུག་ལས་ཀྱང་།
ཀུན་རྫོབ་དང་ནི་དོན་དམ་སྟེ། །འདི་ནི་བདེན་པ་གཉིས་སུ་འདོད། །
དོན་དམ་བློ་ཡི་སྤྱོད་ཡུལ་མིན། །བློ་ནི་ཀུན་རྫོབ་ཡིན་པར་འདོད།།
ཅེས་གསུངས་པའི་ཕྱིར། འོ་ན་ལུང་དེ་རྣམས་ཀྱི་དོན་ཇི་ལྟར་ཡིན་ཞེ་ན།
ལུང་དངོས་བསྟན་ཚུལ་ནི། ·ཤེས་པར་བྱ་བ་ཡང༌། ཞེས་པས། ཤེས་བྱ་
བདེན་གཉིས་ཀྱི་དབྱེ་གཞིར་བསྟན། ཀུན་རྫོབ་དང་དོན་དམ་པའི་
བདེན་པ་འདིར་ཟད་དོ།།།ཞེས་པས། གྲངས་ངེས་དེ་བསྟན། དེ་མན་
ཆད་ཀྱི་དེ་བཞིན་གཤེགས་པས་སྔོན་སློབ་པ་ལམ་གྱི་གནས་སྐབས་སུ་
212

བདེན་གཉིས་གཟིགས་པའི་(༤༩ན) ཚུལ་དེ་བསྟན་པ་ཡིན་ནོ།།
དེས་ན། སྟོན་པ་སངས་རྒྱས་ཆོས་ཅན། ཐམས་ཅད་མཁྱེན་པའི་སྐྱེས་བུ་
ཡིན་ཏེ། བདེན་གཉིས་གཟིགས་པ་མཐར་ཕྱིན་པའི་གང་ཟག་ཡིན་པའི་
ཕྱིར། ཞེས་པ་ནི། འདི་ལྟར་དེ་བཞིན་གཤེགས་པས་ཀུན་རྫོབ་དང་དོན་
དམ་པའི་བདེན་པ་གཉིས་ཐུགས་སུ་ཆུད་དེ། དེའི་ཕྱིར་ཐམས་ཅད་
མཁྱེན་པ་ཞེས་བྱ་བའོ། །ཞེས་པའི་དོན་ཡིན། ཁྱབ་པ་ཡོད་དེ། ཤེས་བྱ་
ལ་བདེན་པ་གཉིས་སུ་དབྱེར་ཡོད་ཅིང༌། བདེན་གཉིས་གང་རུང་མིན་
པའི་ཤེས་བྱ་ཕུང་གསུམ་པ་གཞན་མེད་པའི་ཕྱིར། ཞེས་པ་ནི། ཤེས་
པར་བྱ་བ་ཡང་ཀུན་རྫོབ་དང་དོན་དམ་པའི་བདེན་པ་འདིར་ཟད་དོ།།
ཞེས་པའི་དོན་ཡིན་ནོ།།།འོ་ན་བཅོམ་ལྡན་འདས་ཀྱིས་སྟོང་པ་ཉིད་
གཟིགས་ཚུལ་དེ་གང་ཞེ་ན།།དེ་ཡོད་དེ། དེས་སྔོན་སློབ་པ་ལམ་གྱི་
གནས་སྐབས་སུ་དང་པོར་ཐོས་བྱུང་གི་ཤེས་རབ་ཀྱིས་རབ་ཏུ་གཟིགས།
དེ་རྗེས་བསམ་བྱུང་གི་ཤེས་རབ་ཀྱིས་རབ་ཏུ་མཁྱེན། དེ་རྗེས་བསྒོམ་
བྱུང་གི་མངོན་སུམ་གྱི་ཚད་མས་ལེགས་པར་མངོན་སུམ་དུ་གཟིགས་
པར་མཛད་པའི་ཕྱིར། ཞེས་པ་ནི། དེ་ཡང་བཅོམ་ལྡན་འདས་ཀྱིས་སྟོང་
པ་ཉིད་རབ་ཏུ་གཟིགས། ཞེས་པ་ནས། མངོན་དུ་བྱས་པའི་ཞེས་པའི་
བར་གྱི་དོན་ཡིན་ཏེ།།མདོ་དེའི་བསྟན་ཚུལ་འཆད་པ་ན། རྣམ་བཤད་
213

ལས། ཞེས་གསུངས་ཏེ། ཤེས་པར་བྱ་བ་ཡང་། ཞེས་པས་ཤེས་བྱ་དབྱེ་
གཞི་དང༌། འདིར་ཟད་དོ། །ཞེས་པས་བདེན་གཉིས་སུ་གྲངས་ངེས་པ་
དང༌། བདེན་པ་གཉིས་ཀ་དེ་བཞིན་གཤེགས་པས་ཐུགས་སུ་ཆུད་པའི་
ཕྱིར་ཐམས་ཅད་མཁྱེན་པར་བསྟན་ནོ། །ཞེས་པ་ནི། ལུང་དེ་གཉིས་ཀྱི་
དོན་ཡིན་ཏེ། ཚིག་གསལ་ལས། འདི་ནི་སངས་རྒྱས་བཅོམ་ལྡན་འདས་
རྣམས་ཀྱིས་ཆོས་བསྟན་པ་ནི་བདེན་པ་གཉིས་ལ་བརྟེན་ནས་འཇུག་ག།
བདེན་པ་གཉིས་གང་ཞེ་ན། འཇིག་རྟེན་ཀུན་རྫོབ་ཀྱི་བདེན་པ་དང༌།
དོན་དམ་པའི་བདེན་པའོ། །ཞེས་གསུངས་པའི་ཕྱིར། གཞན་ཡང་།
ཤེས་བྱ་ལ་བདེན་པ་གཉིས་སུ་གྲངས་ངེས་ཏེ། ཤེས་བྱ་ལ་བདེན་རྫུན་
གཉིས་སུ་གྲངས་ངེས་པ་གང་ཞིག དེ་ལ་བསླུ་མི་བསླུ་གཉིས་སུ་ཡང་
གྲངས་ངེས་པའི་ཕྱིར། །གཉིས་པ་གྲུབ་སྟེ།།ཤེས་བྱ་ལ་བསླུ་མི་བསླུ་
གཉིས་སུ་དབྱེར་ཡོད་དེ། དེ་གཉིས་ཀྱི་བར་ན་གཉིས་ཡིན་གྱི་ཕུང་
གསུམ་པ་ཡང་མེད། དེ་གཉིས་ཀྱི་བར་ན་གཉིས་མ་ཡིན་གྱི་ཕུང་གསུམ་
པ་ཡང་མེད་པའི་ཕྱིར་ཏེ། དཔེར་ན་ཤེས་བྱ་ལ་ལུས་ཅན་དང་ལུས་ཅན་
མིན་པ་གཉིས་སུ་གྲངས་ངེས་པ་ལྟར་ཡིན་པའི་ཕྱིར་ཏེ། དབུ་མ་སྣང་བ་
ལས། གང་ཞིག་ཡོངས་སུ་གཅོད་པ་གང་རྣམ་པར་བཅད་པ་མེད་ན་
མེད་པ་དེ་གཉིས་ནི། ཕན་ཚུན་སྤངས་ཏེ་གནས་པའི་མཚན་ཉིད་ཡིན་
214

ནོ། །གང་དག་ཕན་ཚུན་སྤངས་ཏེ་གནས་པའི་མཚན་ཉིད་ཡིན་པ་དེ་
དག་ནི། རྣམ་པ་ཐམས་ཅད་ལ་ཁྱབ་པར་བྱེད་པ་དག་ཡིན་ནོ། །གང་
དག་རྣམ་པ་ཐམས་ཅད་ལ་ཁྱབ་པར་བྱེད་པ་ཡིན་པ་དེ་དག་ནི། ཕུང་པོ་
གཞན་སེལ་བར་བྱེད་པ་དག་ཡིན་ཏེ། དཔེར་ན་ལུས་ཅན་དང་ལུས་
ཅན་(༤༩བ) མིན་པ་ལ་སོགས་པའི་བྱེ་བྲག་ལྟ་བུའོ། །ཞེས་གསུངས་
པའི་ཕྱིར། བསླུ་མི་བསླུ་གཉིས་ཀྱི་བར་ན་གཉིས་ཡིན་གྱི་ཕུང་གསུམ་པ་
དང༌། གཉིས་མ་ཡིན་གྱི་ཕུང༌་གསུམ་པ་མེད་དེ། དེ་གཉིས་རྣམ་བཅད་
དང་ཡོངས་གཅོད་ཀྱི་སྒོ་ནས་དངོས་སུ་མི་མཐུན་པར་གནས་པ་ཡིན་
པའི་ཕྱིར་ཏེ།།གཟུགས་བསླུ་བར་ཡོངས་གཅོད་ལ་གྲུབ་པའི་སྟོབས་
ཀྱིས། དེ་མི་བསླུ་བ་ཡིན་པ་རྣམ་བཅད་ལ་ཁེགས། གཟུགས་ཀྱི་ཆོས་
ཉིད་མི་བསླུ་བ་ཡིན་པར་ཡོངས་གཅོད་ལ་གྲུབ་པའི་སྟོབས་ཀྱིས། དེ་
བསླུ་བ་ཡིན་པ་རྣམ་བཅད་ལ་ཁེགས་པ་ཡིན་པའི་ཕྱིར་ཏེ། དབུ་མ་སྣང་
བ་ལས། ཕན་ཚུན་སྤངས་ཏེ་གནས་པའི་མཚན་ཉིད་ཀྱི་ཆོས་དག་ནི།
གཅིག་ཤོས་དགག་པ་གཞན་སྒྲུབ་པ་མེད་ན་མེད་པ་ཡིན་པའི་ཕྱིར།
གཉིས་ཀ་མིན་པའི་ཕྱོགས་སུ་གཏོགས་པ་ཡང་རིགས་པ་མ་ཡིན་ན།།
ཞེས་པ་དང༌། རྣམ་བཤད་ལས།།སློབ་དཔོན་འདིས་ཀྱང་བདེན་པ་
གཉིས་སུ་གྲངས་ངེས་པར་བཞེད་དེ། རིགས་པ་ནི་གཞི་གང་ཞིག།
215

རྫུན་པ་བསླུ་བའི་དོན་དུ་ཡོངས་སུ་བཅད་ན། མི་བསླུ་བའི་དེ་ཁོ་ན་ཉིད་
ཡིན་པ་རྣམ་པར་བཅད་དགོས་པས། བསླུ་མི་བསླུ་ནི་ཕན་ཚུན་སྤངས་
ཏེ་གནས་པའི་དངོས་འགལ་ལོ། །དེ་ཡིན་ན་ནི་ཤེས་བྱ་ཐམས་ཅད་ལ་
ཁྱབ་པར་བྱེད་པས་གཉིས་དང་གཉིས་མ་ཡིན་གྱི་ཕུང་གསུམ་སེལ་བ་
ཡིན་ཏེ་ཞེས་པ་དང༌། དབུ་མ་སྣང་བའི་ལུང་དང་པོའི་དོན་འཆད་པ་ན་
ཡང་། རྣམ་བཤད་ལས། འདི་ནི་དངོས་འགལ་གཞན་ཐམས་ཅད་ལ་
ཡང་ཤེས་པར་བྱའོ། །ཕུང་གསུམ་སེལ་བའི་དངོས་འགལ་གཅིག་སྟོན་
རྒྱུ་མེད་ན་ནི། ཞེས་པ་ནས། དངོས་འགལ་གཅིག་རྣམ་པར་བཅད་ན་
གཅིག་ཤོས་ཡོངས་སུ་གཅོད་པ་དང༌། གཅིག་འགོག་ན་གཅིག་ཤོས་
སྒྲུབ་དགོས་པ་ལ་དབུ་མ་ཐལ་རང་ལ་ཁྱད་པར་ཡོད་པ་མ་ཡིན་ནོ།།
ཞེས་པའི་བར་གསུངས་སོ། །
༈ གཉིས་པ་ལ། སོ་སོའི་མཚན་ཉིད་བཤད་པ། སོ་སོའི་དབྱེ་བ་
བཤད་པ། སྐྱེས་འཕགས་ལ་བལྟོས་ཏེ། ཀུན་རྫོབ་དང་དོན་དམ་དུ་
འགྱུར་ཚུལ་བཤད་པ་དང་གསུམ་ལས། དང་པོ་ནི། མཐར་ཐུག་དཔྱོད་
བྱེད་ཀྱི་ཚད་མའི་རྙེད་དོན། དོན་དམ་བདེན་པའི་མཚན་ཉིད། ཐ་སྙད་
སྤྱོད་བྱེད་ཀྱི་ཚད་མའི་རྙེད་དོན། ཀུན་རྫོབ་བདེན་པའི་མཚན་ཉིད་ཡིན་
ཏེ། འདི་ཉིད་ལས། ཡང་དག་མཐོང་ཡུལ་གང་དེ་དེ་ཉིད་ནི། མཐོང་བ་
216

རྫུན་པ་ཀུན་རྫོབ་བདེན་པར་གསུངས། ཞེས་པ་དང་། ཡབ་སྲས་
མཇལ་བའི་མདོ་ལས། དེ་ལ་ཀུན་རྫོབ་ནི་འཇིག་རྟེན་གྱི་སྤྱོད་པར་དེ་
བཞིན་གཤེགས་པས་གཟིགས་སོ།།།དོན་དམ་པ་གང་ཡིན་པ་དེ་ནི་
བརྗོད་དུ་མེད་པ་སྟེ། ཤེས་པར་བྱ་བ་མིན་པ་རྣམ་པར་ཤེས་པར་བྱ་བ་
མ་ཡིན་པ། ཡོངས་སུ་ཤེས་པར་བྱ་བ་མིན་པ། མ་བསྟན་པ། ཞེས་པ་
དང༌། དེའི་དགོངས་པ་འགྲེལ་བ་ན། སྤྱོད་འཇུག་ལས། ཀུན་རྫོབ་དང་
ནི་དོན་དམ་སྟེ། །འདི་ནི་བདེན་པ་གཉིས་སུ་འདོད། །དོན་དམ་བློ་ཡི་
སྤྱོད་ཡུལ་མིན།། བློ་ནི་ཀུན་རྫོབ་ཡིན་པར་འདོད། །ཅེས་གསུངས་པའི་
ཕྱིར། བྱས་པ་ལ་ཁ་ཅིག ལུང་ཕྱི་མ་(༥༠ན) གཉིས་ཀྱི་དོན་དུ་
བསམ་ནས། དོན་དམ་བདེན་པ་བློའི་སྤྱོད་ཡུལ་མིན་ནོ་ཟེར་ན། དེ་དེ་
ཡིན་པར་ཐལ། དེ་བློའི་ཡུལ་ཡིན་པའི་ཕྱིར་ཏེ། དེ་རྣམ་མཁྱེན་གྱི་ཡུལ་
ཡིན་པའི་ཕྱིར་ཏེ།།སངས་འཕགས་ཀྱི་ཡུལ་ཡིན་པའི་ཕྱིར་ཏེ། ཡབ་
སྲས་མཇལ་བའི་མདོ་ལས། དེ་ཡང་བཅོམ་ལྡན་འདས་ཀྱིས་སྟོང་པ་
ཉིད་རབ་ཏུ་གཟིགས། རབ་ཏུ་མཁྱེན། ཞེས་སོགས་གསུངས་པའི་ཕྱིར།
རང་ལུགས་ནི། སྤྱོད་འཇུག་གི་ལུང་དེའི་རྐང་པ་དང་པོ་གཉིས་ཀྱིས་
ཤེས་བྱ་ལ་དབྱེ་ན་བདེན་པ་གཉིས་སུ་ཡོད་ཅེས་བསྟན། རྐང་པ་གསུམ་
པས་དོན་དམ་བདེན་པའི་མཚན་ཉིད་དེ་བསྟན། རྐང་པ་བཞི་པས་ཀུན་
217

རྫོབ་བདེན་པའི་མཚན་ཉིད་བསྟན་པ་ཡིན་ཏེ། རྣམ་བཤད་ལས། དེ་ལ་
རྐང་པ་དང་པོ་གཉིས་ཀྱིས་བདེན་གཉིས་ཀྱི་དབྱེ་བ་བསྟན་ལ། ཕྱེ་བ་སོ་
སོའི་ངོ་བོ་ངོས་འཛིན་པ་ན། དོན་དམ་བདེན་པའི་ངོས་འཛིན་ནི། དོན་
དམ་ཞེས་པ་ཁ་ཅིག་གིས་དང༌། ཀུན་རྫོབ་བདེན་པའི་ངོས་འཛིན་ནི།
ཀུན་རྫོབ་ཅེས་པ་གཅིག་གི་སྟོན་ནོ། །ཞེས་གསུངས་པའི་ཕྱིར། སྤྱོད་
འཇུག་ལུང་རྐང་པ་ཕྱི་མ་གཉིས་ཀྱི་དོན་ནི། དོན་དམ་བདེན་པ་ཐ་སྙད་
དཔྱོད་བྱེད་ཀྱི་བློའི་ཡུལ་མ་ཡིན་ཏེ། ཐ་སྙད་དཔྱོད་བྱེད་ཀྱི་བློའི་ཡུལ་
ཡིན་ན། ཀུན་རྫོབ་བདེན་པ་ཡིན་དགོས་པའི་ཕྱིར། ཞེས་པ་དེའི་དོན་
ཡིན་གྱི་དོན་དམ་བདེན་པ་བློའི་སྤྱོད་ཡུལ་མ་ཡིན་ཏེ། བློའི་སྤྱོད་ཡུལ་
ཡིན་ན་ནི། ·ཀུན་རྫོབ་བདེན་པ་ཡིན་དགོས་པའི་ཕྱིར། ཞེས་པ་ལུང་
དོན་གཏན་མ་ཡིན་ཏེ། རྣམ་བཤད་ལས། རྐང་པ་སྔ་མས་དོན་དམ་
བདེན་པ་བློའི་དཔྱོད་ཡུལ་མ་ཡིན་པར་དམ་བཅའ་པ་རྐང་པ་ཕྱི་མས་
བསྒྲུབ་པར་འདོད་པ་ནི། གཞུང་དེ་དག་གི་དོན་དུ་གཏན་མི་སྣང་ངོ༌།།
ཞེས་གསུངས་པའི་ཕྱིར། ཡང་ན་མཐར་ཐུག་དཔྱོད་བྱེད་ཀྱི་ཚད་མའི་
རྙེད་དོན་གང་ཞིག །དེ་འདྲའི་ཚད་མ་དེ་རང་ཉིད་ལ་མཐར་ཐུག་དཔྱོད་
བྱེད་ཀྱི་ཚད་མར་སོང་བ་དེ། དོན་དམ་བདེན་པའི་མཚན་ཉིད། ཐ་སྙད་
དཔྱོད་བྱེད་ཀྱི་ཚད་མའི་རྙེད་དོན་གང་ཞིག །དེ་འདྲའི་ཚད་མ་དེ་རང་
218

ཉིད་ལ་ཐ་སྙད་དཔྱོད་བྱེད་ཀྱི་ཚད་མར་སོང་བ་དེ། ཀུན་རྫོབ་བདེན་
པའི་མཚན་ཉིད་ཡིན།།ཡང་ན་རང་མངོན་སུམ་དུ་རྟོགས་པའི་མངོན་
སུམ་གྱི་ཚད་མས་གཉིས་སྣང་ནུབ་པའི་ཚུལ་གྱིས་རྟོགས་པར་བྱ་བ་དེ།
དང་པོའི་མཚན་ཉིད་དང༌། དེ་འདྲའི་ཚད་མས་གཉིས་སྣང་དང་བཅས་
པའི་ཚུལ་གྱིས་རྟོགས་པར་བྱ་བ་དེ། གཉིས་པའི་མཚན་ཉིད་ཡིན། དོན་
དམ་བདེན་པ། དོན་དམ་པ། བདེན་པ། མི་བསླུ་བ། སྣང་ཚུལ་དང་
གནས་ཚུལ་མཐུན་པ། ·སྣང་ཚུལ་ལྟར་གྲུབ་པ། སྣང་བ་ལྟར་གྲུབ་པ་
རྣམས་དོན་གཅིག །སྒྲ་དོན་ནི། བུམ་པའི་ཆོས་ཉིད་ཆོས་ཅན། ཁྱོད་ལ་
དོན་དམ་བདེན་པ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་དོན་དམ་པ་
ཡང་ཡིན། བདེན་པ་ཡང་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་
ཕྱིར། དེ་ཆོས་ཅན། ཁྱོད་ལ་དོན་དམ་པ་ཞེས་བརྗོད་པའི་རྒྱུ་མཚན་
ཡོད་དེ། གཏན་ལ་དབབ་བྱའི་དོན་ཡང་ཡིན། ཡུལ་དམ་པ་ཡང་ཡིན་
པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར་ཏེ། ཚིག་གསལ་ལས།
དོན་ཡང་དེ་ཡིན་ལ་དམ་པ་ཡང་ཡིན་པས་ན་དོན་དམ་པའོ།།
(༥༠བ) དེ་ཉིད་བདེན་པ་ཡིན་པས་དོན་དམ་པའི་བདེན་པའོ། །ཞེས་
གསུངས་པའི་ཕྱིར། ཡང་། སྣང་ཚུལ་མཐུན་པའི་ཆོས།།བདེན་པའི་
དོན། གནས་ཚུལ་མཐུན་པའི་ཆོས། མི་བསླུ་བའི་དོན་ཡིན། དེས་ན།
219

བུམ་པའི་ཆོས་ཉིད་ཆོས་ཅན། ཁྱོད་སྣང་ཚུལ་དང༌། གནས་ཚུལ་མཐུན་
པ་ཡིན་ཏེ།།ཁྱོད་མངོན་སུམ་དུ་རྟོགས་པའི་སེམས་ཅན་གྱི་རྒྱུད་ཀྱི་
མངོན་སུམ་གྱི་ཚད་མ་ལ་ཁྱོད་རང་བཞིན་གྱིས་མེད་པར་སྣང་བ་གང་
ཞིག ཁྱོད་རང་བཞིན་གྱིས་མེད་པའི་ཕྱིར། དེས་ན་མཐར་ཐུག་
དཔྱོད་བྱེད་ཀྱི་ཚད་མ་དང༌། དོན་དམ་དཔྱོད་བྱེད་ཀྱི་ཚད་མ་དོན་གཅིག་
ཅིང༌། རང་ཡུལ་དུ་གྱུར་པའི་དོན་དམ་བདེན་པ་འཇལ་བྱེད་ཀྱི་ཚད་མ་
ལ། དོན་དམ་དཔྱོད་བྱེད་ཀྱི་ཚད་མ་ཞེས་བཤད་དོ། །བུམ་པ་བདེན་
པར་གྲུབ་པའི་གཅིག་དང་། དེར་གྲུབ་པའི་དུ་མ་གང་རུང་དུ་གྲུབ་མ་
་མཐར་ཐུག་ཚོལ་བ་ལ་ཞུགས་པ་ཡིན་ཀྱང༌། བུམ་པ་གྲུབ་དཔྱད་པ་ན་མཐར་ཐུག་
བདེན་པར་གྲུབ་མ་གྲུབ་པར་དཔྱོད་པའི་ཚད་མ་དེ། མཐར་ཐུག་དཔྱད་
པའི་ཚད་མ་ཡིན་ནོ།།།དངོས་པོ་ལ་སོགས་པའི་ཀུན་རྫོབ་བདེན་པ་
རྣམས་ནི།·རྫུན་པ་དང༌། བསླུ་བ་ཡིན་ཏེ། རྩ་ཤེ་ལས། བཅོམ་ལྡན་
འདས་ཀྱིས་ཆོས་གང་ཞིག །སླུ་བ་དེ་ནི་རྫུན་ཞེས་གསུངས་པའི་
ཕྱིར། །འདུས་བྱས་ཐམས་ཅད་བསླུ་བའི་ཆོས། །དེས་ན་དེ་དག་རྫུན་པ་
ཡིན། །ཞེས་གསུངས་པའི་ཕྱིར་དང༌། བཅོམ་ལྡན་འདས་ཀྱིས་གསུངས་
ཚུལ་ནི་ཚིག་གསལ་དུ་མདོ་དྲངས་པ་ལས། དགེ་སློང་དག་འདུས་བྱས་
བསླུ་བའི་ཆོས་ཅན་གང་ཡིན་པ་དེ་ནི་རྫུན་པ་ཡིན་ལ། ཞེས་པ་ནས། དེ་
220

བཞིན་དུ་འདི་ནི་སླུ་བར་བྱེད་པའི་ཆོས་ཅན་ནོ། །འདི་ནི་འདྲིད་པའི་
ཆོས་ཅན་ནོ།།།ཞེས་པའི་བར་གསུངས་སོ། །དེས་ན་ཀུན་རྫོབ་བདེན་
པ། རྫུན་པའི་ཆོས། སླུ་བའི་ཆོས། སྣང་ཚུལ་དང་གནས་ཚུལ་མི་མཐུན་
པའི་ཆོས། སྣང་ཚུལ་ལྟར་མ་གྲུབ་པའི་ཆོས་རྣམས་དོན་གཅིག་ཅིང༌།
བུམ་པ་ཆོས་ཅན། ཁྱོད་སྣང་ཚུལ་དང་གནས་ཚུལ་མཐུན་པ་མ་ཡིན་ཏེ།
ཁྱོད་མངོན་སུམ་དུ་རྟོགས་པའི་སེམས་ཅན་གྱི་རྒྱུད་ཀྱི་མངོན་སུམ་གྱི་
ཚད་མ་ལ་ཁྱོད་བདེན་པར་སྣང་བ་གང་ཞིག།།ཁྱོད་བདེན་མེད་ཡིན་
པའི་ཕྱིར། ཁོ་ན་རེ། རྣམ་མཁྱེན་དེ་དེ་གཉིས་མཐུན་པ་ཡིན་པར་ཐལ།
དེ་མངོན་སུམ་དུ་རྟོགས་པའི་སེམས་ཅན་མེད་པ་གང་ཞིག །སངས་
འཕགས་ཀྱི་རྒྱུད་ཀྱི་རྣམ་མཁྱེན་རྟོགས་པའི་ཚད་མ་ལ་རྣམ་མཁྱེན་
བདེན་མེད་དུ་སྣང་བའི་ཕྱིར་ན། མ་ཁྱབ་སྟེ། དེ་དངོས་སུ་རྟོགས་པའི་
སེམས་ཅན་གྱི་རྒྱུད་ཀྱི་ཚད་མ་ཐམས་ཅད་ལ་དེ་བདེན་པར་སྣང་བའི་
ཕྱིར་རོ། །ཁ་ཅིག བུམ་པའི་ཆོས་ཉིད་མངོན་སུམ་དུ་རྟོགས་པའི་
སེམས་ཅན་གྱི་རྒྱུད་ཀྱི་ཚད་མ་ལ། བུམ་པའི་ཆོས་ཉིད་དེ་དོན་དམ་པའི་
རྣམ་པ་ཅན་དུ། སྣང་ངོ་ཟེར་ན། དེའི་ཆོས་ཉིད་དོན་དམ་པའི་རྣམ་པ་
·ཅན་ཡིན་པ་དེ།།དོན་དམ་བདེན་པ་ཡིན་པར་ཐལ། དམ་བཅའ་དེའི་
ཕྱིར། འདོད་མི་ནུས་སོ། །ཁ་ཅིག།།བུམ་པ་ཆོས་ཅན། སྣང་ཚུལ་དང་
221

གནས་ཚུལ་མཐུན་པ་མ་ཡིན་ཏེ། སྣང་ཚུལ་ལ་བདེན་པར་སྣང་།
གནས་ཚུལ་ལ་བདེན་པར་མེད་པའི་ཕྱིར། ཞེ་ན། བུམ་པའི་ཆོས་ཉིད་
ཆོས་ཅན། དེར་ཐལ། དེའི་ཕྱིར། ཁྱབ་(༥༡ན) པ་ཁས། རྟགས་དང་
པོ་ནང་ཚོགས་ལ་འབུད་དོ། །མྱང་འདས་ཡིན་ན། དོན་དམ་བདེན་པ་
ཡིན་དགོས་ཏེ། རིགས་པ་དྲུག་ཅུ་པ་ལས།།མྱ་ངན་འདས་པ་བདེན་
གཅིག་པུ། །རྒྱལ་བ་རྣམས་ཀྱིས་ནམ་གསུངས་པ། །ཞེས་པ་དང༌། དེའི་
འགྲེལ་པར། དེ་ཕྱིར་མྱ་ངན་ལས་འདས་པ་ནི་རྟག་ཏུ་ཁོ་ནར་མྱ་ངན་
ལས་འདས་པ་ཉིད་དུ་གནས་པའི་ཕྱིར་འཇིག་རྟེན་གྱི་ཐ་སྙད་ཁོ་ནས་
བདེན་པ་དམ་པར་གསུངས་ཀྱི། ཞེས་གསུངས་པའི་ཕྱིར། རྒྱལ་བ་
རྣམས་ཀྱིས་ནམ་གསུངས་པ། །ཞེས་གསུངས་པ་ནི། མདོ་ལས། བཅོམ་
ལྡན་འདས་ཀྱིས་དགེ་སློང་དག་བདེན་པ་དམ་པ་འདི་ནི་གཅིག་སྟེ།
འདི་ལྟ་སྟེ། མི་བསླུ་བའི་ཆོས་ཅན་མྱ་ངན་ལས་འདས་པའོ། །ཞེས་པའི་
མདོ་འདི་ཡིན་པར་འགྲེལ་པ་ལས་བཤད་དོ། །རྒྱུ་མཚན་དེའི་ཕྱིར་
འགོག་བདེན་ལ་ཡང་དོན་དམ་བདེན་པས་ཁྱབ་བོ།།།གཉིས་པ་ནི།
དོན་དམ་བདེན་པའི་དབྱེ་བ་བཤད་པ་དང༌། ཀུན་རྫོབ་བདེན་པའི་དབྱེ་
བ་བཤད་པ་གཉིས་ལས། དང་པོ་ནི། དོན་དམ་བདེན་པ་ལ་རྒྱས་པར་
ཕྱེ་ན་སྟོང་ཉིད་བཅུ་དྲུག་ཏུ་ཡོད། བསྡུ་ན་དངོས་པོ་སྟོང་པ་ཉིད། དངོས་
222

པོ་མེད་པ་སྟོང་པ་ཉིད་དང༌། རང་གི་ངོ་བོ་སྟོང་པ་ཉིད། གཞན་གྱི་ངོ་བོ་
སྟོང་པ་ཉིད་དང་བཞི་ཡོད་དེ། འཇུག་པ་ལས། སྤྲོས་དང་བཅས་པར་
སྟོང་པ་ཉིད། །བཅུ་དྲུག་བཤད་ནས་མདོར་བསྡུས་ཏེ།།།སླར་ཡང་
བཞིར་བཤད་དེ་དག་ནི། །ཐེག་ཆེན་དུ་ཡང་བཞེད་པ་ཡིན།།།ཞེས་
གསུངས་ཤིང་། མདོ་ལས་བཤད་ཚུལ་ནི། ཡུམ་གྱི་མདོ་ལས། རབ་
འབྱོར་གཞན་ཡང་བྱང་ཆུབ་སེམས་དཔའི་ཐེག་པ་ཆེན་པོ་ནི་འདི་ལྟ་སྟེ།
ནང་སྟོང་པ་ཉིད་དང༌། ཕྱི་སྟོང་པ་ཉིད་དང༌། དེ་བཞིན་དུ་སྦྱར་ནས། ཕྱི་
ནང༌དང༌། སྟོང༌པ༌ཉིད༌སྟོང༌པ༌དང༌། ཆེན་པོ་དང༌། དོན་དམ་པ་དང༌།
འདུས་བྱས་དང་། འདུས་མ་བྱས་དང་། མཐའ་ལས་འདས་པ་དང༌།
ཐོག་མ་དང་ཐ་མ་མེད་པ་དང༌། དོར་བ་མེད་པ་དང༌། རང་བཞིན་དང༌།
ཆོས་ཐམས་ཅད་དང༌། རང་གི་མཚན་ཉིད༌དང༌། མི་དམིགས་པ་དང༌།
དངོས་པོ་མེད་པའི་ངོ་བོ་ཉིད་སྟོང་པ་ཉིད་དེ། ཞེས་པ་དང༌། ཡང་དེ་
ཉིད་ལས། རབ་འབྱོར་གཞན་ཡང༌། དངོས་པོ་ནི་དངོས་པོས་སྟོང༌ངོ༌།
དངོས་པོ་མེད་པ་ནི་དངོས་པོ་མེད་པས་སྟོང༌ངོ༌། །རང་བཞིན་ནི་རང་
བཞིན་གྱིས་སྟོང་ངོ༌། །གཞན་གྱི་དངོས་པོ་ནི་གཞན་གྱི་དངོས་པོས་སྟོང་
ངོ༌། །ཞེས་གསུངས་སོ། །དོན་དམ་བདེན་པ་ལ་སྟོང་གཞི་ཆོས་ཅན་གྱི་
སྒོ་ནས་དབྱེ་ན། གང་ཟག་གི་བདག་མེད་ཕྲ་མོ་དང༌། ཆོས་ཀྱི་བདག་
223

མེད་ཕྲ་མོ་གཉིས་ཡོད་དེ། འདི་ཉིད་ལས། བདག་མེད་འདི་ནི་འགྲོ་བ་
རྣམ་གྲོལ་ཕྱིར། །ཆོས་དང་གང་ཟག་དབྱེ་བས་རྣམ་གཉིས་གསུངས།།
ཞེས་དང༌། བཞི་བརྒྱ་པའི་འགྲེལ་པ་ལས། དེ་ལ་བདག་ཅེས་བྱ་བ་ནི་
གང་ཟག་གི་དངོས་པོ་རྣམས་ཀྱི་གཞན་ལ་རག་མ་ལས་(༥༡བ) པའི་
ངོ་བོ་རང་བཞིན་ཏེ་དེ་མེད་པ་ནི་བདག་མེད་པའོ། །དེ་ནི་ཆོས་དང་གང་
ཟག་གི་དབྱེ་བས་གཉིས་སུ་རྟོགས་ཏེ། ཆོས་ཀྱི་བདག་མེད་པ་དང༌།
གང་ཟག་གི་བདག་མེད་པའོ། །ཞེས་གསུངས་པའི་ཕྱིར། ཡང༌། དོན་
དམ་བདེན་པ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། དོན་དམ་
དངོས་དང་། དོན་དམ་རྗེས་མཐུན་པ་གཉིས་ཡོད་ཅིང་།།དངོས་པོ་
བདེན་མེད་དང༌པོ་དང༌། དངོས་པོ་དང་བདེན་མེད་ཀྱི་ཚོགས་དོན་དེ་
གཉིས་པ་ཡིན་ཏེ། དབུ་མ་བདེན་གཉིས་ལས། སྐྱེ་ལ་སོགས་པ་བཀག་
པ་ཡང༌། །ཡང་དག་པ་དང་མཐུན་པའི་ཕྱིར། །དོན་དམ་ཡིན་པར་ཁོ་བོ་
འདོད། །ཅེས་པ་དང༌། དབུ་མ་སྣང་བ་ལས་ཀྱང༌།།དེ་ལྟར་ན་སྐྱེ་བ་
མེད་པ་འདི་ཡང་དོན་དམ་པ་དང་མཐུན་པའི་ཕྱིར་དོན་དམ་པ་ཞེས་
བྱའི། དངོས་སུ་ནི་མ་ཡིན་ཏེ། དངོས་སུ་ནི་དོན་དམ་པ་སྤྲོས་པ་ཐམས་
ཅད་ལས་འདས་པའི་ཕྱིར་རོ།།།ཞེས་གསུངས་པའི་ཕྱིར། དང་པོ་དེ་
དོན་དམ་པ་མཚན་ཉིད་པ་དང༌། ཕྱི་མ་དེ་དེ་བཏགས་པ་བ་ཡིན་ནོ། །
224

༈ གཉིས་པ་ནི། སྐབས་འདིར་ཀུན་རྫོབ་བདེན་པ་ལ་ཡང་ལོག་
གཉིས་སུ་མི་འབྱེད་པའི་རྒྱུ་མཚན་ཡོད་དེ། ཀུན་རྫོབ་ལ་སྣང་བ་ལྟར་
གྲུབ་པའི་ཀུན་རྫོབ་དང༌། སྣང་བ་ལྟར་མ་གྲུབ་པའི་ཀུན་རྫོབ་གཉིས་སུ་
འབྱེད་མི་རིགས་པའི་ཕྱིར། དེས་ན། ཀུན་རྫོབ་ལ་སྒྲས་བརྗོད་རིགས་
ཀྱི་སྒོ་ནས་དབྱེ་ན། འཇིག་རྟེན་ཤེས་ངོ་ལ་ལྟོས་ཏེ་ཡང་དག་པ་དང༌། དེ་
ལ་ལྟོས་ཏེ་ལོག་པ་གཉིས་སུ་ཡོད་ལ། དང་པོ་ལ། མཚན་ཉིད་དང་དབྱེ་
བ་གཉིས་ལས། དང་པོ་ནི། འཇིག་རྟེན་ཤེས་ངོ་ལ་ལྟོས་ཏེ་ཡང་ལོག་
གང་རུང་ཡང་ཡིན། ཤེས་པ་མིན་པའི་སྒོ་ནས་བདེན་མེད་ཚད་མས་མ་
ཇེས་པར་རང་ཉིད་སྣང་བ་ལྟར་ཚད་མས་ངེས་མི་ནུས་པར། རང་ཉིད་
བདེན་མེད་དུ་ཚད་མས་མ་ངེས་པར་རང་ཉིད་ལ་སྣང་བ་སྣང་བ་ལྟར་དུ་
མ་གྲུབ་པར་ཚད་མས་ངེས་མི་ནུས་པའི་ཤེས་པ་གང་རུང་ཡང་ཡིན་པའི་
་མཐུན་པ་དེ། འཇིག་རྟེན་ཤེས་ངོ་ལ་ལྟོས་ཏེ་ཡང་དག་པའི་མཚན་
》 ད་ཡིན། གཉིས་པ་ནི། དེ་ལ་དབྱེ་ན། འཇིག་རྟེན་ཤེས་ངོ་ལ་ལྟོས་ཏེ་
《རྩལ་ཅན་ཡང་ལོག་གཉིས་ཡོད། དང་པོ་ལ། མཚན་ཉིད་དང༌། མཚན་
་གཉིས་ལས། དང་པོ་ནི། འཇིག་རྟེན་ཤེས་ངོ་ལ་ལྟོས་ཏེ་ཡུལ་ཅན་
ལོག་གང་རུང་ཡང་ཡིན། བདེན་མེད་ཚད་མས་མ་ངེས་པར་རང་
ལ་སྣང་བ་སྣང་བ་ལྟར་དུ་མ་གྲུབ་པར་ཚད་མས་ངེས་མི་ནུས་པ་
225

ཡང་ཡིན་པའི་གཞི་མཐུན་པར་གྱུར་པའི་ཤེས་པ་དེ། འཇིག་རྟེན་ཤེས་
ངོ་ལ་ལྟོས་ཏེ་ཡུལ་ཅན་ཡང་དག་པའི་མཚན་ཉིད་ཡིན། གཉིས་པ་ནི།
སེམས་ཅན་གྱི་རྒྱུད་ཀྱི་གཟུགས་འཛིན་དབང་མངོན་ནས། དེའི་རྒྱུད་ཀྱི་
རེག་འཛིན་དབང་མངོན་གྱི་བར་ལྔ་དང་དེའི་རྒྱུད་ཀྱི་ཆོས་ཀྱི་སྐྱེ་མཆེད་
འཇལ་བའི་ཡིད་མངོན་དང་དྲུག་པོ་དེ། དེའི་མཚན་གཞི་ཡིན་ཏེ། རང་
རྒྱུད་པ་མན་ཆད་ཀྱི་གྲུབ་མཐའ་སྨྲ་བའི་གང་ཟག་སོགས་བདེན་མེད་
ཚད་མས་མ་ངེས་པའི་འཇིག་རྟེན་པ་དེ། འཇིག་རྟེན་ཤེས་ངོ་ལ་བལྟོས་
ཏེ་ཡང་ལོག་གཉིས་སུ་འབྱེད་པའི་གཞིར་གྱུར་པའི་འཇིག་རྟེན་པ་ཡིན་
པ་གང་ཞིག འདིར་བསྟན་འཇིག་རྟེན་པ་དེ་རྣམས་ཀྱིས་བདེན་མེད་
ཚད་མས་མ་ངེས་པར་ཤེས་པ་དེ་དག་ལ་སྣང་བ་(༥༢ན) ལྟར་དུ་མ་
གྲུབ་པར་ཚད་མས་ངེས་མི་ནུས་པའི་ཕྱིར།།
༈ གཉིས་པ་ནི། མཚན་ཉིད་དང་། མཚན་གཞི་གཉིས་ལས།
དང་པོ་ནི། དེ་ལ་བལྟོས་ཏེ་ཡུལ་ཡང་ལོག་གང་རུང་ཡང་ཡིན། བདེན་
མེད་ཚད་མས་མ་ངེས་པར་རང་ཉིད་སྣང་བ་ལྟར་དུ་མ་གྲུབ་པར་ཚད་
མས་ངེས་མི་ནུས་པ་ཡང་ཡིན་པའི་གཞི་མཐུན་པ་དེ། དེ་ལ་བལྟོས་ཏེ་
ཡུལ་ཡང་དག་པའི་མཚན་ཉིད་ཡིན། གཉིས་པ་ནི། གཟུགས་ཀྱི་སྐྱེ་
མཆེད་ནས། ཆོས་ཀྱི་སྐྱེ་མཆེད་ཀྱི་བར་དྲུག་པོ་དེ་དེའི་མཚན་གཞི་ཡིན་
226

ཏེ། འདིར་བསྟན་གྱི་འཇིག་རྟེན་པ་རྣམས་ཀྱིས་བདེན་མེད་ཚད་མས་མ་
ངེས་པར། དེ་དག་སྣང་བ་ལྟར་ཚད་མས་ངེས་མི་ནུས་པའི་ཕྱིར། །
༈ གཉིས་པ་ལ། མཚན་ཉིད་དང༌། དབྱེ་བ་གཉིས་ལས། དང་
པོ་ནི། དེ་ལ་བལྟོས་ཏེ་ཡང་ལོག་གང་རུང་ཡང་ཡིན། བདེན་མེད་ཚད་
མས་མ་ངེས་པར་ཤེས་པ་མིན་པའི་སྒོ་ནས་རང་ཉིད་སྣང་བ་ལྟར་དུ་མ་
གྲུབ་པར་ཚད་མས་ངེས་ནུས་པ་དང༌། བདེན་མེད་ཚད་མས་མ་ངེས་
པར་རང་ཉིད་ལ་སྣང་བ་སྣང་བ་ལྟར་དུ་མ་གྲུབ་པར་ཚད་མས་ངེས་ནུས་
པའི་ཤེས་པ་གང་རུང་གིས་བསྡུས་པ་ཡང་ཡིན་པའི་གཞི་མཐུན་པ་དེ།
དེ་ལ་བལྟོས་ཏེ་ལོག་པའི་མཚན་ཉིད་ཡིན་ནོ། །གཉིས་པ་ནི། དེ་ལ་
དབྱེ་ན། དེ་ལ་བལྟོས་ཏེ་ཡུལ་ཅན་ལོག་པ་དང༌། དེ་ལ་བལྟོས་ཏེ་ཡུལ་
ལོག་པ་གཉིས་སུ་ཡོད། དང་པོ་ལ།།མཚན་ཉིད་དང་། མཚན་གཞི་
གཉིས་ལས། དང་པོ་ནི། དེ་ལ་བལྟོས་ཏེ་ཡུལ་ཅན་ཡང་ལོག་གང་རུང་
ཡང་ཡིན། བདེན་མེད་ཚད་མས་མ་ངེས་པར་རང་ཉིད་ལ་སྣང་བ་སྣང་
བ་ལྟར་དུ་མ་གྲུབ་པར་ཚད་མས་ངེས་ནུས་པ་ཡང་ཡིན་པའི་གཞི་མཐུན་
པར་གྱུར་པའི་ཤེས་པ་དེ། དེ་ལ་བལྟོས་ཏེ་ཡུལ་ཅན་ལོག་པའི་མཚན་
ཉིད་ཡིན་ནོ། །གཉིས་པ་ནི། བྱད་བཞིན་གྱི་བརྡ་ལ་མ་བྱང་བའི་འཇིག་
རྟེན་པའི་སྐྱེས་བུའི་རྒྱུད་ཀྱི་བྱད་བཞིན་གྱི་གཟུགས་བརྙན་སྣང་བའི་
227

ཤེས་པ། རྨི་ལམ་རྨིས་བཞིན་པའི་སྐྱེས་བུའི་རྒྱུད་ཀྱི་རྨི་ལམ་གྱི་མི་སྣང་
བའི་ཤེས་པ། མིག་སྒྱུ་མའི་སྔགས་རྫས་ཀྱིས་བསླད་པའི་སྐྱེས་བུའི་རྒྱུད་
ཀྱི་སྒྱུ་མའི་རྟ་དང་གླང་པོ་སོགས་སྣང་བའི་ཤེས་པ། སྤྱི་གཙོ་བོ་འཛིན་
པའི་རྟོག་པ། བདག་རྟག་པར་འཛིན་པའི་རྟོག་པ་རྣམས་འཇིག་རྟེན་
ཤེས་ངོ་ལ་བལྟོས་ཏེ་ཡུལ་ཅན་ལོག་པ་ཡིན་ཏེ། འདིར་བསྟན་གྱི་འཇིག་
རྟེན་པ་རྣམས་ཀྱི་བདེན་མེད་ཚད་མས་མ་ངེས་པར། ཤེས་པ་དེ་རྣམས་
ལ་སྣང་བ་སྣང་བ་ལྟར་མ་གྲུབ་པར་ཚད་མས་ངེས་ནུས་པའི་ཕྱིར། དེས་
ན་རང་གི་བསླད་བྱར་གྱུར་པའི་དབང་པོ་གཟུགས་ཅན་པ་སློད་བྱེད་ཀྱི་
རྐྱེན་དེ་ལ་དུ་མ་ཡོད་དེ། རབ་རིབ་དང༌། མིག་སེར་དང༌། ད༌དུ༌རའི་
འབྲས་བུ་ཟོས་པ་དང༌། རིམས་དྲག་པོ་རྣམས་ནི། དེའི་རྐྱེན་ནང་ན་
ཡོད་པ་ཡིན་ལ། མེ་ལོང་དྭངས་པ་དང༌། ཆུ་དྭངས་པ་དང༌། བྲག་ཕུག་
ནས་སྒྲ་བརྗོད་པ། སོས་ཀའི་དུས་ཉི་མའི་འོད་ཟེར་བྱེ་ཐང་སྐྱ་བོའི་ས་
ཕྱོགས་དང་ཉེ་བར་གྱུར་པ། མིག་འཁྲུལ་མཁན་གྱིས་(༥༢ བ) མིག་
འཁྲུལ་གྱི་ཆེད་ཁོ་ནར་སྦྱར་བའི་སྨན་དང་སྔགས་རྣམས་ནི། དེའི་རྐྱེན་
ཕྱི་ན་ཡོད་པ་དེ་ཡིན་ཏེ། རང་འགྲེལ་ལས། དེ་ལ་རབ་རིབ་དང་མིག་
སེར་ལ་སོགས་པ་དག་དང་ད་དུ་ར་ཟོས་པ་ལ་སོགས་པ་རྣམས་ནི་
དབང་པོ་ལ་གནོད་པའི་རྐྱེན་ནང་ན་ཡོད་པ་ཡིན་ནོ། །ཏིལ་མར་དང་ཆུ་
228

དང་མེ་ལོང་དང་བྲག་ཕུག་ལ་སོགས་པ་ནས་བརྗོད་པའི་སྒྲ་ལ་སོགས་
པ་རྣམས་དང་ཉི་མའི་འོད་ཟེར་ཡུལ་དང་དུས་ཁྱད་པར་ཅན་དང་ཉེ་བར་
གྱུར་པ་ལ་སོགས་པ་རྣམས་ནི་དབང་པོ་ལ་གནོད་པའི་རྐྱེན་ཕྱི་རོལ་ན་
ཡོད་པ་ཡིན་ཏེ་ཞེས་པ་དང་། དེའི་དོན་འཆད་པ་ན། རྣམ་བཤད་ལས།
དེ་ལ་དབང་པོ་ལ་གནོད་པའི་རྐྱེན་ནང་ན་ཡོད་པ་ནི། རབ་རིབ་དང་
མིག་སེར་ལ་སོགས་པ་དང་ད་དུ་ར་བཟོས་པ་ལ་སོགས་པའོ། །ད་དུ་ར་
ནི་ཐང་ཁྲོམ་སྟེ། དེའི་འབྲས་བུ་ཟོས་ན་ཐམས་ཅད་གསེར་དུ་སྣང་བའོ།།
ཞེས་པ་ནས། དེ་བཞིན་དུ་མིག་འཁྲུལ་མཁན་ལ་སོགས་པའི་སྦྱར་བའི་
སྔགས་དང་སྨན་ལ་སོགས་པ་ལ་ཡང་ཤེས་པར་བྱའོ། །ཞེས་པའི་བར་
གསུངས་པའི་ཕྱིར། སྨན་འགའ་ཞིག་དང༌། སྔགས་འགའ་ཞིག༌དང༌།
གྲུབ་མཐའ་ལྟར་སྣང་དང༌། གཏན་ཚིགས་ལྟར་སྣང་དང༌། གཉིད་ཐུག་
རྣམས་ནི། རང་གི་བསླད་བྱར་གྱུར་པའི་ཡིད་དབང་གི་སློད་བྱེད་ཡིན་
ཏེ། རྣམ་བཤད་ལས།།ཡིད་ཀྱི་དབང་པོའི་གནོད་པ་ནི།། སྔགས་དང་
སྨན་ལ་སོགས་པ་དེ་དག་དང༌། གྲུབ་མཐའ་ལོག་པ་དང༌། གཏན་
ཚིགས་ལྟར་སྣང་དང་གཉིད་ཀྱི་གནོད་པ་ལ་སོགས་པའོ། །ཞེས་
གསུངས་པའི་ཕྱིར།།དེས་ན་གཉིད་ཐུག་པོ་ལ་གནས་པའི་རྒྱུད་ལ་
དབང་ཤེས་མེད་དེ། གཉིད་དེ་དབང་པོ་དྲུག་གི་ནང་ནས།།རང་གི་
229

བསླད་བྱར་གྱུར་པའི་ཡིད་དབང་གི་སློད་བྱེད་ཡིན་པའི་ཕྱིར་ཏེ། རྣམ་
བཤད་ལས། གཉིད་ནི་དབང་པོ་དྲུག་གི་ནང་ནས་ཡིད་ཀྱི་གནོད་པར་
གསུངས་པས། རྨི་ལམ་དུ་དབང་ཤེས་ཡོད་པར་སློབ་དཔོན་འདི་བཞེད།
ཅེས་པ་ནི་ལོག་པར་བཤད་པ་ཆེན་པོའོ། །ཞེས་པ་དང༌། རྩ་བར་ཡང༌།
གལ་ཏེ་གཉིད་ན་མིག་ངོ་མི་སྲིད་པས། །ཡོད་མིན་ཡིད་ཀྱི་ཤེས་པ་ཁོ་
ནའོ། །ཞེས་གསུངས་པའི་ཕྱིར།
༈ གཉིས་པ་ལ། མཚན་ཉིད་དང་མཚན་གཞི་གཉིས་ལས།
དང་པོ་ནི། འཇིག་རྟེན་ཤེས་ངོ་ལ་བལྟོས་ཏེ་ཡུལ་ཡང་ལོག་གང་རུང་
ཡང་ཡིན། བདེན་མེད་ཚད་མས་མ་ངེས་པར་རང་ཉིད་སྣང་བ་ལྟར་དུ་
མ་གྲུབ་པར་ཚད་མས་ངེས་ནུས་པ་ཡང་ཡིན་པའི་གཞི་མཐུན་པ་དེ། དེ་
ལ་བལྟོས་ཏེ་ཡུལ་ལོག་པའི་མཚན་ཉིད་ཡིན། གཉིས་པ་ནི། བྱད་
བཞིན་གྱི་གཟུགས་བརྙན། ཆུ་ནང་གི་ཟླ་བ། རྨི་ལམ་གྱི་མི། སྒྱུ་མའི་རྟ་
གླང༌། དོན་སྤྱི། སྤྱི་གཙོ་བོ། བདག་རྟག་པ་རྣམས་འཇིག་རྟེན་ཤེས་ངོ་
ལ་བལྟོས་ཏེ་ཡུལ་ལོག་པ་ཡིན་ཏེ། འདིར་བསྟན་འཇིག་རྟེན་པ་རྣམས་
ཀྱིས། བདེན་མེད་ཚད་མས་མ་ངེས་པར། དེ་རྣམས་སྣང་བ་ལྟར་དུ་མ་
གྲུབ་པར་ཚད་མས་ངེས་ནུས་པ་ཡིན་ནོ། །དེས་ན་འཇིག་རྟེན་ཤེས་
(༥༣ན) ངོ་ལ་བལྟོས་ཏེ་ཡང་ལོག་གང་རུང་ཡིན་ན། ཀུན་རྫོབ་བདེན་
230

པ་ཡིན་པས་མ་ཁྱབ་སྟེ། བདེན་གྲུབ་དེ་དེ་ལ་བལྟོས་ཏེ་ཡུལ་ཡང་དག་
པ་ཡིན་པ་གང་ཞིག །སྤྱི་གཙོ་བོ་དང་བདག་རྟག་པ་གཉིས་དེ་ལ་བལྟོས་
ཏེ་ཡུལ་ལོག་པ་ཡིན་པའི་ཕྱིར། དང་པོ་གྲུབ་སྟེ། གང་ཟག་གི་བདག་
དང་ཆོས་ཀྱི་བདག་གཉིས་དེ་ལ་བལྟོས་ཏེ་ཡུལ་ཡང་དག་པ་ཡིན་པའི་
ཕྱིར་ཏེ། རྣམ་བཤད་ལས། བདག་འཛིན་ལྷན་སྐྱེས་གཉིས་ཀྱིས་བཟུང་
བའི་དོན་ལྟ་བུ་ནི། གནོད་པ་མེད་པའི་དངོས་པོ་བཟུང་བ་ཞེས་པ་ཡིན་
ལ། འཇིག་རྟེན་པའི་བསམ་པ་རང་དགའ་བ་ལ་བལྟོས་ནས་ཡང་
པའི་བདེན་པ་ཡིན་མོད་ཀྱང་ཐ་སྙད་དུ་ཡང་མེད་དོ། །ཞེས་གསུངས་
པའི་ཕྱིར། གཉིས་པ་གྲུབ་སྟེ། རྩ་བར། མི་ཤེས་གཉིད་ཀྱིས་རབ་
བསྐྱོད་མུ་སྟེགས་ཅན། །ཞེས་སོགས་རྐང་པ་བཞི་གསུངས་པའི་ཕྱིར།
སྐྲ་བཤད་འཛག་སྣང་གི་དབང་ཤེས་དེ། མིག་རབ་རིབ་ཀྱིས་བསླད་
པའི་གང་ཟག་གི་བློ་ལ་བལྟོས་ཏེ་ཡུལ་ཅན་ཡང་དག་པ་ཡིན་ཅིང༌། སྐྲ་
བཤད་དེ་དེ་ལ་བལྟོས་ཏེ་ཡུལ་ཡང་དག་པ་ཡིན་ཏེ། དེ་འདྲའི་གང་ཟག་
དེས་ཡུལ་ཅན་དེ་ལ་སྣང་བ་སྣང་བ་ལྟར་མ་གྲུབ་པར་ཚད་མས་མ་ངེས།
ཡུལ་དེ་སྣང་བ་ལྟར་དུ་མ་གྲུབ་པར་ཡང་ཚད་མས་མ་ངེས་པའི་ཕྱིར།
ཡང་དེ་འདྲའི་དབང་ཤེས་དེ། མིག་རབ་རིབ་ཀྱིས་བསླད་པ་དང་བྲལ་
བའི་གང་ཟག་གི་བློ་ལ་བལྟོས་ཏེ། ཡུལ་ཅན་ལོག་པ་དང་ཡུལ་ཅན་
231

རྫུན་པ་ཡིན་ཅིང༌། སྐྲ་ཤད་དེ་དེ་ལ་བལྟོས་ཏེ་ཡུལ་ལོག་པ་དང་ཡུལ་
རྫུན་པ་གཉིས་ཀ་ཡིན་ཏེ། གང་ཟག་དེས་ཡུལ་ཅན་དེ་ལ་སྣང་བ་སྣང་
བ་ལྟར་དུ་མ་གྲུབ་པར་ཚད་མས་ངེས་ཤིང༌། ཡུལ་དེ་སྣང་བ་ལྟར་དུ་མ་
གྲུབ་པར་ཚད་མས་ངེས་པའི་ཕྱིར་ཏེ། འདི་ཉིད་ལས། དབང་པོ་རབ་
རིབ་བཅས་པས་བློས་གང་གིས། །རབ་རིབ་མཐུ་ལས་སྐྲ་རྣམས་གང་
མཐོང་བ། །དེ་བློ་ལ་བལྟོས་གཉིས་ཆར་བདེན་པ་སྟེ། །དོན་གསལ་
མཐོང་ལ་གཉིས་ཀའང་རྫུན་པ་ཡིན། །ཞེས་གསུངས་པའི་ཕྱིར། དེའི་
རང་འགྲེལ་ལས་ཀྱང༌། རབ་རིབ་ཅན་གྱིས་མཐོང་བ་ལ་ལྟོས་ནས་སྐྲ་
ཤད་ཀྱི་རྣམ་པ་ཡང་ཡོད་པ་ཡིན་ལ། རབ་རིབ་མེད་པའི་མཐོང་བ་ལ་
བལྟོས་ཏེ་གཉིས་ཀའང་མ་སྐྱེས་པ་ཉིད་དེ། ཡུལ་མེད་པར་ཤེས་པ་ངེས་
པར་དཀའ་བའི་ཕྱིར། ཞེས་གསུངས་པའི་ཕྱིར། ཀུན་རྫོབ་བདེན་པའི་
སྒྲ་དོན་ནི། དངོས་པོ་ཆོས་ཅན།།ཁྱོད་ལ་ཀུན་རྫོབ་བདེན་པ་ཞེས་
བརྗོད་པའི་རྒྱུ་མཚན་ཡོད་དེ། ཁྱོད་བློ་ཀུན་རྫོབ་པ་དངོས་པོ་བདེན་
གྲུབ་ཏུ་འཛིན་པའི་བདེན་འཛིན་གྱི་ངོར་བདེན་པའི་རྒྱུ་མཚན་གྱིས་དེ་
ལྟར་བརྗོད་པའི་ཕྱིར། དངོས་པོ་བདེན་པར་འཛིན་པའི་བདེན་འཛིན་དེ་
ནི་ཆོས་ཅན། ཁྱོད་ལ་ཀུན་རྫོབ་པ་ཞེས་བརྗོད་པའི་རྒྱུ་མཚན་ཡོད་དེ།
དངོས་པོའི་དེ་ཁོ་ན་ཉིད་མངོན་སུམ་དུ་མཐོང་བ་ལ་སྒྲིབ་བྱེད་ཡིན་པའི་
232

རྒྱུ་མཚན་གྱིས་དེ་ལྟར་བརྗོད་པའི་ཕྱིར་ཏེ། འདི་ཉིད་ལས། གཏི་མུག་
རང་བཞིན་སྒྲིབ་ཕྱིར་ཀུན་རྫོབ་སྟེ། །ཞེས་སོགས་དང་། དེའི་རང་
འགྲེལ་ལས། མ་རིག་པ་དངོས་པོའི་རང་གི་ངོ་བོ་ཡོད་པ་མིན་པ་སྒྲོ་
འདོགས་པར་བྱེད་པ་རང་བཞིན་མཐོང་བ་ལ་སྒྲིབ་(༥༣བ) པའི་
བདག་ཉིད་ཅན་ནི་ཀུན་རྫོབ་བོ། །ཞེས་པ་དང༌། ཚིག་གསལ་ལས།
ཀུན་ནས་སྒྲིབ་པས་ན་ཀུན་རྫོབ་སྟེ། མི་ཤེས་པ་ནི་དེ་ཁོ་ན་ཉིད་ལ་ཀུན་
ནས་འགེགས་པར་བྱེད་པའི་ཕྱིར་ཀུན་རྫོབ་ཅེས་བྱའོ། །ཞེས་གསུངས་
པའི་ཕྱིར། དེས་ན་ཀུན་རྫོབ་བདེན་པ་ཞེས་པའི་ཚིག་ཟུར་གྱི་ཀུན་རྫོབ་
དང༌། ཀུན་རྫོབ་ཏུ་གྲུབ་པ་ཞེས་པའི་ཚིག་ཟུར་གྱི་ཀུན་རྫོབ་གཉིས་དོན་
མི་གཅིག་སྟེ། དང་པོ་བདེན་འཛིན་ལ་བྱེད། ཕྱི་མ་ཐ་སྙད་དུ་གྲུབ་པ་ལ་
བྱེད་པའི་ཕྱིར། དེས་ན་ཀུན་རྫོབ་ཀྱི་བདེན་པ་ཞེས་པའི་ཚིག་ཟུར་གྱི་
བདེན་པ་གང་གི་ངོར་འཇོག་པའི་ཀུན་རྫོབ་དང༌། བུམ་སོགས་ཀུན་
རྫོབ་ཏུ་ཡོད་པར་འཇོག་པའི་ཀུན་རྫོབ་རྣམས་མི་མཚུངས་པས། དོན་
ཡང་གཅིག་ཏུ་འཁྲུལ་པ་མང་དུ་བྱུང་སྣང་བས་ལེགས་པར་ཕྱེ་བར་བྱའོ།།
ཞེས་གསུངས་པའི་ཕྱིར། དངོས་པོ་བདེན་པར་འཛིན་པའི་བདེན་འཛིན་
ཆོས་ཅན། ཁྱོད་ལ་གཏི་མུག་ཅེས་བརྗོད་པའི་རྒྱུ་མཚན་ཡོད་དེ། སོ་སོ་
སྐྱེ་བོ་རྣམས་དངོས་པོའི་དེ་ཁོ་ན་ཉིད་ལྟ་བ་ལ་སྒྲིབ་བྱེད་ཡིན་པའི་རྒྱུ་
233

མཚན་གྱིས་དེ་ལྟར་བརྗོད་པའི་ཕྱིར་ཏེ། འདི་ཉིད་ལས། གཏི་མུག་རང་
བཞིན་སྒྲིབ་ཕྱིར་ཀུན་རྫོབ་སྟེ། །ཞེས་པ་དང༌། རང་འགྲེལ་ལས། དེ་ལ་
འདིས་སེམས་ཅན་རྣམས་ཇི་ལྟར་གནས་པའི་དངོས་པོ་བལྟ་བ་ལ་
རྨོངས་པར་བྱེད་པས་ན་གཏི་མུག་སྟེ། ཞེས་གསུངས་པའི་ཕྱིར། དངོས་
པོ་ཆོས་ཅན། ཁྱོད་ལ་ཀུན་རྫོབ་བདེན་པ་ཞེས་བརྗོད་པའི་རྒྱུ་མཚན་
ཡོད་དེ། ཁྱོད་ཀུན་རྫོབ་པའི་སྒྲ་དང་རྟོག་པས་ཇི་ལྟ་བ་བཞིན་དུ་ཡུལ་དུ་
བྱེད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། དོན་དམ་བདེན་པ་
རྗོད་བྱེད་ཀྱི་སྒྲ་དང་རྟོག་པས་ཇི་ལྟ་བ་བཞིན་དུ་ཡུལ་དུ་བྱེད་མི་ནུས་ཏེ།
རྟོག་པ་ལ་དོན་དམ་བདེན་པའི་ངོ་བོ་རྫོགས་པར་མི་སྣང་བའི་ཕྱིར་ཏེ།
ཚིག་གསལ་ལས། འཇིག་རྟེན་གྱི་ཀུན་རྫོབ་ཏུ་བདེན་པ་ནི། འཇིག་
རྟེན་ཀུན་རྫོབ་བདེན་པ་སྟེ་བརྗོད་བྱ་དང་རྗོད་བྱེད་ཤེས་པ་དང་ཤེས་བྱ་
ལ་སོགས་པའི་ཐ་སྙད་མ་ལུས་པ་འདི་དག་ཐམས་ཅད་ནི་འཇིག་རྟེན་གྱི་
ཀུན་རྫོབ་ཀྱི་བདེན་པ་ཞེས་བྱའོ། །དོན་དམ་པ་ལ་ནི་འདི་དག་ཡོད་པ་
མ་ཡིན་ཏེ། དེར་ནི་བརྗོད་པར་བྱ་བ་ལྡོག་པ་སྟེ། །སེམས་ཀྱི་སྤྱོད་ཡུལ་
ལྡོག་པས་སོ། །མ་སྐྱེས་པ་དང་མ་འགགས་པའི། །ཆོས་ཉིད་མྱང་འདས་
དང་མཚུངས་པ་ཡིན་པ་དེའི་ཕྱིར་དོན་དམ་པ་དེ་ལ་ཚིག་གི་ཤེས་པ་
འཇུག་པ་ག་ལ་ཡོད། ཅེས་གསུངས་པའི་ཕྱིར། ཁོ་ན་རེ། གཟུགས་
234

སོགས་ཀྱི་དངོས་པོ་རྣམས་བདེན་འཛིན་གྱི་ངོར་བདེན་པ་ཡིན་ན། དེ་
རྣམས་གང་ཟག་ཐམས་ཅད་ཀྱི་ངོར་བདེན་པ་ཡིན་ནམ་ཞེ་ན། དེ་
དག་རྗེས་ཐོབ་ལ་གནས་པའི་ཉན་རང་སློབ་པ་རྣམས་དང༌། རྗེས་ཐོབ་
ལ་གནས་པའི་མ་དག་སར་གནས་ཀྱི་སེམས་དཔའ་རྣམས་ཀྱི་རྒྱུད་
ཀྱི་བདེན་འཛིན་གྱི་ངོར་བདེན་པ་ཡིན་གྱི་ཉན་རང་དགྲ་བཅོམ་གཉིས་
དང༌། དག་ས་ལ་གནས་པའི་སེམས་དཔའི་རྒྱུད་ཀྱི་བདེན་འཛིན་གྱི་
ངོར་བདེན་པ་མ་ཡིན་ཏེ། དེ་དག་གི་རྒྱུད་ལ་བདེན་འཛིན་མེད་པའི་
ཕྱིར་ཏེ། རང་འགྲེལ་ལས། དེ་ཡང་ཉན་ཐོས་དང་རང་སངས་རྒྱས་དང་
བྱང་ཆུབ་སེམས་དཔའ་ཉོན་མོངས་པ་ཅན་གྱི་མ་རིག་པ་སྤངས་པ།
འདུ་བྱེད་གཟུགས་བརྙན་ལ་སོགས་(༥༤ན) པའི་ཡོད་པ་ཉིད་དང་
འདྲ་བར་གཟིགས་པ་རྣམས་ལ་ནི་བཅོས་མའི་རང་བཞིན་ཡིན་གྱི།
བདེན་པར་ནི་མ་ཡིན་ཏེ། བདེན་པར་མངོན་པར་རློམ་པ་མེད་པའི་ཕྱིར་
རོ། །ཞེས་གསུངས་ཤིང༌། དེའི་དོན་འཆད་པ་ན། རྣམ་བཤད་ལས།
གང་ཟག་གསུམ་ཀ་ལ་མ་རིག་པ་སྤངས་པ་ཞེས་གསུངས་པས་དག་
སའི་བྱང་སེམས་དང༌། ཉན་རང་དགྲ་བཅོམ་པ་གཉིས་ལ་བྱ་སྟེ་དེ་
གསུམ་གྱི་ངོར་མི་བདེན་པའོ། གང་ཞིག་མི་བདེན་པ་ནི་དེ་ཡང་ཞེས་པ་
ཕྱི་ནང་གི་ཆོས་རྣམས་སོ། །མི་བདེན་པའི་རྒྱུ་མཚན་ནི་བདེན་པར་རློམ་
235

པ་སྟེ་བདེན་ཞེན་མེད་པའི་ཕྱིར་ཏེ། བདེན་འཛིན་གྱི་མ་རིག་པ་ཟད་
པའི་ཕྱིར་རོ། །ཞེས་གསུངས་པའི་ཕྱིར། གསུམ་པ་སྐྱེ་འཕགས་ལ་
ལྟོས་ཏེ་དོན་དམ་པ་དང་ཀུན་རྫོབ་ཏུ་འགྱུར་ཚུལ་ནི། དེས་གང་བཅོས་
མ་བདེན་པར་སྣང་དེས་ན། །ཞེས་པ་ལ། གཟུགས་སོགས་ཀྱི་དངོས་པོ་
རྣམས་གང་ཟག་གང་ལ་བདེན་པར་སྣང་ཞེ་ན། སྟོང་ཉིད་མངོན་སུམ་དུ་
རྟོགས་པའི་མཉམ་བཞག་ལ་གནས་པའི་འཕགས་པ་རྣམས་ཀྱི་བློ་ལ་
བདེན་པར་སྣང་བ་མིན་གྱི །རྗེས་ཐོབ་ལ་གནས་པའི་སློབ་པ་འཕགས་
པའི་རྒྱུད་ཀྱི་བློ་ལ་བདེན་པར་སྣང་བ་ཡིན་ཏེ། དེའི་རྒྱུད་ཀྱི་བློ་དེ་མ་
རིག་པ་དང༌། དེའི་བག་ཆགས་གང་རུང་གིས་བསླད་པ་ཡིན་པའི་ཕྱིར་
ཏེ། རང་འགྲེལ་ལས། དེ་ལ་སོ་སོའི་སྐྱེ་བོ་རྣམས་ཀྱི་དོན་དམ་པ་གང་
ཡིན་པ་དེ་ཉིད་འཕགས་པའི་སྣང་བ་དང་བཅས་པའི་སྤྱོད་ཡུལ་ཅན་
རྣམས་ཀྱི་ཀུན་རྫོབ་ཙམ་ཡིན་ལ། དེའི་རང་བཞིན་སྟོང་པ་ཉིད་གང་
ཡིན་པ་དེ་ནི་དེ་རྣམས་ཀྱི་དོན་དམ་པའོ། །ཞེས་གསུངས་ཤིང༌། དེའི་
དོན་འཆད་པ་ན། རྣམ་བཤད་ལས། སྔ་མའི་དོན་ནི། སོ་སྐྱེས་དོན་དམ་
པར་གྲུབ་པར་བཟུང་བའི་བུམ་སོགས་དེ་ཉིད། སྔར་བཤད་པའི་
འཕགས་པ་གསུམ་མཉམ་བཞག་ལས་ལངས་པའི་རྗེས་ཐོབ་སྣང་བ་
ཅན་རྣམས་ཀྱི་ཀུན་རྫོབ་ཙམ་ཡིན་པར་བསྟན་པས། དེ་རྣམས་ཀྱི་ངོར་
236

བདེན་པ་ཙམ་གཅོད་ཀྱི་ཀུན་རྫོབ་བདེན་པ་ཙམ་ཡིན་པ་མི་གཅོད་ཅིང༌།
ཞེས་པ་ནས། བློ་གང་གི་ངོར་ཀུན་རྫོབ་བདེན་པར་སོང་བ་དེའི་ངོར་
བདེན་པ་ཁེགས་དགོས་པ་མ་ཤེས་པའི་གཏམ་མོ། །ཞེས་པའི་བར་
གསུངས་པའི་ཕྱིར། །
༈ རྩ་བའི་གསུམ་པ་ནི། བདེན་གཉིས་གཅིག་མ་ཡིན་ཏེ་
གཟུགས་དང་གཟུགས་ཀྱི་ཆོས་ཉིད་གཅིག་མ་ཡིན་པའི་ཕྱིར་་ཏེ། དེ་
གཉིས་གཅིག་ཡིན་པ་ལ་དགོངས་འགྲེལ་ལས་གསུངས་པའི་རིགས་པ་
བཞིས་གནོད་པའི་ཕྱིར། ཇི་ལྟར་གནོད་སྙམ་ན། སོ་སོ་སྐྱེ་བོའི་
གཟུགས་མངོན་སུམ་དུ་རྟོགས་པ་བཞིན་དུ། དེའི་ཆོས་ཉིད་མངོན་སུམ་
དུ་རྟོགས་པར་ཐལ། གཟུགས་དང་དེའི་ཆོས་ཉིད་གཅིག་ཡིན་པའི་ཕྱིར།
རྟགས་ཁས། ཡང་། གཟུགས་ལ་དམིགས་ནས་གཟུགས་བདེན་པར་
འཛིན་པའི་བདེན་འཛིན་སྐྱེ་བ་བཞིན་དུ། གཟུགས་ཀྱི་ཆོས་ཉིད་ལ་
དམིགས་ནས་གཟུགས་བདེན་པར་ཞེན་པའི་བདེན་འཛིན་སྐྱེ་བར་ཐལ།
རྟགས་སྔར་གྱི་དེའི་ཕྱིར། བྱང་སེམས་སོ་སྐྱེ་རྣམས་ཀྱི་(༥༤ བ)
གཟུགས་མངོན་སུམ་དུ་རྟོགས་པའི་སོ་སྐྱེའི་ལམ་ལས་ལོགས་སུ།
གཟུགས་ཀྱི་ཆོས་ཉིད་མངོན་སུམ་དུ་རྟོགས་པའི་འཕགས་ལམ་ཐོབ་
ཕྱིར་དུ་འབད་པ་བྱེད་པ་དོན་མེད་པར་ཐལ། རྟགས་དེའི་ཕྱིར།
237

གཟུགས་ལ་མི་འདྲ་བའི་དབྱེ་བ་མེད་པར་ཐལ།། རྟགས་དེའི་ཕྱིར།
ཞེས་པའོ།།།བདེན་གཉིས་ངོ་བོ་ཐ་དད་མ་ཡིན་ཏེ།།གཟུགས་དང་
གཟུགས་ཀྱི་ཆོས་ཉིད་གཉིས་ངོ་བོ་ཐ་དད་མ་ཡིན་པའི་ཕྱིར་ཏེ། དེ་
གཉིས་ངོ་བོ་ཐ་དད་ཡིན་པ་ལ་དགོངས་འགྲེལ་ནས་བཤད་པའི་རིགས་
པ་བཞིས་གནོད་པའི་ཕྱིར། ཇི་ལྟར་གནོད་ན། གཟུགས་དང་གཟུགས་
ཀྱི་ཆོས་ཉིད་གཉིས་འབྲེལ་མེད་དོན་གཞན་ཡིན་པར་ཐལ། དེ་གཉིས་
ངོ་བོ་ཐ་དད་ཡིན་པའི་ཕྱིར། ཡང༌། གཟུགས་ཀྱི་ཆོས་ཉིད་དེ་
གཟུགས་ཀྱི་རང་བཞིན་མ་ཡིན་པར་ཐལ། རྟགས་སྔར་གྱི་དེའི་ཕྱིར།
ཡང་། སངས་རྒྱས་འཕགས་པས་གཟུགས་བདེན་སྟོང་དུ་མ་གཟིགས་
པར་གཟུགས་བདེན་གྲུབ་ཏུ་གཟིགས་པར་ཐལ། གཟུགས་དང་དེ་
བདེན་སྟོང་ངོ་བོ་ཐ་དད་ཡིན་པའི་ཕྱིར་ཏེ། དེ་དང་དེའི་ཆོས་ཉིད་ངོ་བོ་
ཐ་དད་ཡིན་པའི་ཕྱིར། ཡང་། སངས་རྒྱས་འཕགས་པའི་རྒྱུད་ལ་
གཟུགས་བདེན་མེད་དུ་མངོན་སུམ་དུ་རྟོགས་པའི་རྣལ་འབྱོར་མངོན་
སུམ་དང༌། གཟུགས་བདེན་པར་འཛིན་པའི་བདེན་འཛིན་གཉིས་ཅིག་
ཅར་དུ་སྐྱེ་བར་ཐལ། གཟུགས་དང་དེའི་ཆོས་ཉིད་ངོ་བོ་ཐ་དད་ཡིན་
པའི་ཕྱིར། དེ་ལྟར་ཡང་མདོ་སྡེ་དགོངས་འགྲེལ་གྱི་ཤིན་ཏུ་རྣམ་དག་བློ་
གྲོས་ཀྱིས་ཞུས་པའི་ལེའུ་ལས། འདུ་བྱེད་ཁམས་དང་དོན་དམ་མཚན་
238

གཞི་ནི། གཅིག་དང་ཐ་དད་བྲལ་བའི་མཚན་ཉིད་དེ། གཅིག་དང་ཐ་
དད་ཉིད་དུ་གང་རྟོགས་པ། དེ་དག་ཚུལ་བཞིན་མ་ཡིན་ཞུགས་པ་མིན།
ཞེས་གསུངས་པའི་ཕྱིར་རོ། །དེས་ན་ཀུན་རྫོབ་བདེན་པ་རྣམས་རང་
ཉིད་དང༌། རང་ཉིད་བདེན་པས་སྟོང་པའི་སྟོང་ཉིད་གཉིས་ངོ་བོ་གཅིག་
ལ་ལྡོག་པ་ཐ་དད་ཡིན་ཏེ། ཤེས་རབ་སྙིང་པོ་ལས། གཟུགས་སྟོང་
པའོ། །སྟོང་པ་ཉིད་གཟུགས་སོ། །གཟུགས་ལས་ཀྱང་སྟོང་པ་ཉིད་
གཞན་མ་ཡིན་ནོ། །སྟོང་པ་ཉིད་ལས་ཀྱང་གཟུགས་གཞན་མ་ཡིན་
ནོ། །ཞེས་གསུངས་པའི་ཕྱིར། གཞན༌ཡང༌། དེ་གཉིས་ངོ་བོ་གཅིག༌ལ་
ལྡོག་པ་ཐ་དད་ཡིན་ཏེ། བྱས་པ་དང་མི་རྟག་པ་གཉིས་ངོ་བོ་གཅིག་ལ་
ལྡོག་པ་ཐ་དད་ཡིན་པ་ལྟར་ཡིན་པའི་ཕྱིར་ཏེ། བྱང་ཆུབ་སེམས་འགྲེལ་
ལས། ཀུན་རྫོབ་ལས་ནི་ཐ་དད་པར། །དེ་ཉིད་དམིགས་པ་མ་ཡིན་
ནོ། །ཀུན་རྫོབ་སྟོང་པ་ཉིད་དུ་བཤད། །སྟོང་ཉིད་ཁོ་ན་ཀུན་རྫོབ་
ཡིན། །མེད་ན་མེད་འབྱུང་ངེས་པའི་ཕྱིར། །བྱས་དང་མི་རྟག་པ་བཞིན་
ནོ། །ཞེས་གསུངས་པའི་ཕྱིར། །
༈ རྩ་བའི་བཞི་པ་ནི། བདེན་གཉིས་ཤེས་པ་ལ་ཕན་ཡོན་ཡོད་དེ།
བདེན་གཉིས་རྣམ་གཞག་ཕྱིན་ཅི་མ་ལོག་པར་ཤེས་པའི་མཁས་པ་དེས།
བཅོམ་ལྡན་འདས་ཀྱི་གསུང་རབ་ཀྱི་སྙིང་པོའི་དོན་དེ་ཁོ་ན་ཉིད་ལ་མ་
239

རྨོངས་པའི་སྒོ་ནས་ཚོགས་གཉིས་རྒྱ་ཆེན་བསགས་ཏེ་མྱུར་དུ་སངས་
རྒྱས་ཐོབ་པར་འགྱུར་བ་ཡིན་པའི་ཕྱིར་ཏེ། དབུ་མ་བདེན་གཉིས་ལས།
བདེན་གཉིས་རྣམ་དབྱེ་ཤེས་པ་དག །ཐུབ་པའི་བཀའ་ལ་མི་རྨོངས་
ཏེ། །དེ་དག་མ་ལུས་ཚོགས་བསགས་ནས། །ཕ་རོལ་ཕུན་ཚོགས་འགྲོ་
བ་ཉིད། །ཅེས་གསུངས་པའི་ཕྱིར། །
༈ རྩ་བའི་ལྔ་(༥༤ན) པ་ནི། བདེན་གཉིས་རྣམ་གཞག་མ་
ཤེས་པ་ལ་ཉེས་དམིགས་ཡོད་དེ། དེ་མ་ཤེས་པས་ཆོས་ཐམས་ཅད་ཀྱི་
སྟེང་ན་ཐ་སྙད་དུ་ཡོད་པ་དང༌། དོན་དམ་པར་མེད་པའི་ཚུལ་གཉིས་
གཉིས་ཡོད་པ་དེ་མ་ཤེས་ན་ལམ་གོལ་བར་འགྱུར་བའི་ཕྱིར་ཏེ། རྩ་ཤེ་
ལས།།གང་དག་བདེན་པ་དེ་གཉིས་ཀྱི། །རྣམ་དབྱེ་རྣམ་པར་མི་ཤེས་
པ།། དེ་དག་སངས་རྒྱས་བསྟན་པ་ཡི། །ཟབ་མོའི་དེ་ཉིད་རྣམས་མི་
ཤེས། །ཞེས་དང༌། འདི་ཉིད་ལས་ཀྱང༌། དེ་གཉིས་རྣམ་དབྱེ་གང་གིས་
མི་ཤེས་པ། །དེ་ནི་རྣམ་རྟོག་ལོག་པའི་ལམ་ངན་ཞུགས། །ཞེས་
གསུངས་པའི་ཕྱིར། །
༈ རྩ་བའི་དྲུག་པ་ནི། སྤྱིར་སངས་འཕགས་ཀྱི་མཁྱེན་པ་སྐད་ཅིག་
མ་གཅིག་གིས་ཀྱང་ཆོས་ཐམས་ཅད་ལག་མཐིལ་དུ་སྐྱུ་རུ་ར་བཞག་པ་
བཞིན་དུ་མངོན་སུམ་དུ་རྟོགས་པ་ཡིན་ཏེ། བདེན་གཉིས་ལས། མཁྱེན་
240

པས་སྐད་ཅིག་གཅིག་གིས་ནི། །ཤེས་བྱའི་དཀྱིལ་འཁོར་ཀུན་ཁྱབ་
ཅན། །ཞེས་པ་དང༌། འདི་ཉིད་ལས། མཁྱེན་བཟང་ཁྱོད་ཀྱིས་སྐད་ཅིག་
གིས་ནི་ཤེས་བྱ་མཐའ་དག་ཐུགས་སུ་ཆུད། །ཅེས་དང༌། དེའི་རང་
འགྲེལ་ལས། དེ་ཡང་མཁྱེན་པས་སྐད་ཅིག་གཅིག་ཁོ་ནས་ཐུགས་སུ་
ཆུད་པས་བཅོམ་ལྡན་འདས་ཀྱི་མཁྱེན་པས་སྐད་ཅིག་གཅིག་ཁོ་ནས་
ཐམས་ཅད་མཁྱེན་པའི་ཡེ་ཤེས་བརྙེས་སོ། །ཞེས་གསུངས་པའི་ཕྱིར།
དེས་ན་སྟོང་ཉིད་རྟོགས་པའི་རྟོག་པ་རྣམས་ནི། སྣང་ངོ་དང་ངེས་ངོ་
གཉིས་ཀ༌ན༌གཉིས་སྣང་དང་བཅས་པ་ཡིན་ཏེ། དེ་རྣམས་ལ་དེའི་དོན་
སྤྱི་སྣང་ཞིང༌། དེ་རྣམས་ཀྱིས་དེའི་དོན་སྤྱི་ངེས་པ་གཉིས་ཀ་ཡིན་པའི་
ཕྱིར། དེ་རྣམས་སྟོང་ཉིད་ལ་སྣང་ངོར་གཉིས་སྣང་དང་བཅས་པ་ཡིན་ཏེ།
དེ་རྣམས་ཀྱི་སྟོང་ཉིད་དེ་ངེས་པའི་ངེས་ངོར་སྟོང་ཉིད་ལ་གཉིས་སྣང་
ནུབ་པ་མ་ཡིན་ཏེ། དེ་རྣམས་ཀྱི་སྟོང་ཉིད་ངེས་པའི་ངེས་ངོར་དེར་ཀུན་
རྫོབ་པ་མེད་པའི་ཕྱིར། སངས་འཕགས་ཀྱི་རྒྱུད་ཀྱི་མཁྱེན་པ་རྣམས་ནི་
སྣང་ངོ་དང་ངེས་ངོ་གཉིས་ཀར་ན་གཉིས་སྣང་དང་བཅས་པ་ཡིན་ཏེ། དེ་
རྣམས་ལ་སྟོང་ཉིད་ཀྱི་དོན་སྤྱི་སྣང་བ་ཡིན་པའི་ཕྱིར། དེ་རྣམས་ཀྱི་སྟོང་
ཉིད་ངེས་པའི་ངེས་ངོར་སྟོང་ཉིད་ལ་གཉིས་སྣང་ནུབ་པ་ཡིན་ཏེ་། དེ་
རྣམས་ཀྱི་སྟོང་ཉིད་ངེས་པའི་ངེས་ངོ་དེར་ཀུན་རྫོབ་པ་མེད་པའི་ཕྱིར།
241

སངས་འཕགས་ཀྱི་རྒྱུད་ཀྱི་མཁྱེན་པ་རྣམས་ནི་སྣང་ངོ་དང་ངེས་ངོ་
གཉིས༌ཀར༌ནི༌གཉིས༌སྣང༌དང༌བཅས་པ་མ་ཡིན་ཏེ། དེ་རྣམས་ཀྱིས་
ཆོས་རྣམས་མངོན་སུམ་དུ་རྟོགས་པའི་ཕྱིར། ཡང༌། དེ་རྣམས་སྟོང་ཉིད་
ལ་སྣང་ངོ་དང་ངེས་ངོ་གཉིས་ཀར་གཉིས་སྣང་ནུབ་པ་ཡིན་ཏེ།།དེ་
རྣམས་ཀྱིས་སྟོང་ཉིད་ངེས་པའི་ངེས་ངོར་སྟོང་ཉིད་ཁོ་ན་ངེས་ཤིང༌། དེ་
རྣམས་ལ་སྟོང་ཉིད་སྣང་བའི་སྣང་ངོར་ཡང་སྟོང་ཉིད་ཁོ་ན་སྣང་བ་ཡིན་
པའི་ཕྱིར། དེ་ལ་ཁོ་ན་རེ། སངས་རྒྱས་ཀྱི་ཡེ་ཤེས་ཀྱིས་སྟོང་ཉིད་མ་
གཟིགས་ལ། དེ་སྟོང་ཉིད་ལ་གཉིས་སྣང་ནུབ་པའི་ཕྱིར། ཞེས་པའི་
དོགས་པ་འགོད་པར་བྱེད་པ་ལ། རང་འགྲེལ་ལས། གལ་ཏེ་རྣམ་པ་དེ་
ལྟ་བུའི་རང་བཞིན་མཐོང་བ་མེད་པ་ཉིད་མ་ཡིན་ནམ། དེའི་ཕྱིར། ཇི་
ལྟར་དེ་དག་གིས་(༥༥བ) གཟིགས་ཞེ་ན། ཞེས་པ་འདི་གསུངས།
སྐྱོན་མེད་དེ། སངས་རྒྱས་ཀྱི་ཡེ་ཤེས་ཀྱིས་སྟོང་ཉིད་གཟིགས་པའི་
གཟིགས་ངོར་ཆོས་ཅན། ཀུན་རྫོབ་པའི་ཆོས་མ་གཟིགས་པའི་ཚུལ་
གྱིས་སྟོང་ཉིད་གཟིགས་པའི་ཕྱིར། ཞེས་པའི་ལན་སྟོན་པ་ལ། རང་
འགྲེལ་ལས། བདེན་མོད་ཀྱི་འོན་ཀྱང་མ་གཟིགས་པའི་ཚུལ་གྱིས་དེ་
དག་གིས་གཟིགས་སོ། །ཞེས་པ་འདི་གསུངས། དེས་ན། ཇི་ལྟ་བ་
མཁྱེན་པའི་རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་ངོར་ཇི་ལྟ་
242

བ་གཟིགས་ཀྱང༌། ཇི་སྙེད་པ་མ་གཟིགས། ཇི་སྙེད་པ་མཁྱེན་པའི་རྣམ་
མཁྱེན་གྱིས་སྡི་སྙེད་པ་གཟིགས་པའི་གཟིགས་ངོར་ཇི་སྙེད་པ་གཟིགས་
ཀྱང༌། རྫི་ལྟ་བ་མ་གཟིགས་པ་ཡིན་ཏེ། གཟུགས་ཀྱི་ཆོས་ཉིད་གཟིགས་
པའི་རྣམ་མཁྱེན་གྱིས་གཟུགས་ཀྱི་ཆོས་ཉིད་གཟིགས་པའི་གཟིགས་
ངོར། ཆོས་ཅན་གཟུགས་ལ་མ་རེག་པ་སྟེ་མ་གཟིགས་པར་གཟུགས་ཀྱི་
ཆོས་ཉིད་འབའ་ཞིག་གཟིགས་པ་ཡིན་པའི་ཕྱིར་ཏེ། རང་འགྲེལ་ལས།
དངོས་པོ་བྱས་པ་ཅན་ལ་མ་རེག་པའི་རང་བཞིན་འབའ་ཞིག་ཐུགས་སུ་
ཆུད་དེ་དེ་ཕྱིར་ཐམས་ཅད་མཁྱེན་པ་ཉིད་ཅེས་བྱའོ། །ཞེས་གསུངས་
པའི་ཕྱིར། སྐབས་འདིར་བདེན་གཉིས་རྣམ་གཞག་རྒྱས་པར་གཏན་ལ་
ཕབ་པ་ལ་དགོས་པ་ཡོད་དེ། གཞི་དུས་སུ་བདེན་གཉིས་རྣམ་གཞག་
གཏན་ལ་ཕབ་པའི་སྒོ་ནས་བདེན་གཉིས་གནས་ཚུལ་ཕྱིན་ཅི་མ་ལོག་
པར་ཚད་མས་ངེས་པར་བྱས་ནས། ལམ་དུས་སུ་ཐབས་ཤེས་ཟུང་
འབྲེལ་དུ་ཉམས་སུ་བླངས་པས། འབྲས་དུས་སུ་ཆོས་གཟུགས་ཀྱི་སྐུ་
གཉིས་ཟུང་འཇུག་འཐོབ་པར་བྱ་བའི་ཆེད་ཡིན་པའི་ཕྱིར་ཏེ། དཔེར་ན་
ངང་པའི་རྒྱལ་པོ་དེ། རང་གི་འཁོར་དུ་གྱུར་པའི་ངང་པའི་ཚོགས་ཀྱི་
མདུན་དུ་བདར་ནས། གཤོག་པ་གཉིས་རླུང་ཤུགས་ཀྱིས་སྟོབས་ཀྱིས་
རང་གི་བགྲོད་བྱར་གྱུར་པའི་རྒྱ་མཚོའི་ཕ་རོལ་དུ་ཕྱིན་པར་བྱེད་པ་དེ་
243

བཞིན་དུ། བྱང་འཕགས་དེ་ཡང་རང་གི་འཁོར་དུ་གྱུར་པའི་བྱང་སེམས་
རྣམས་ཀྱི་མདུན་དུ་བདར་ནས། ཀུན་རྫོབ་པའི་རྣམ་པ་ཅན་གྱི་ཐབས་
ཁྱད་པར་ཅན་དང༌། དོན་དམ་བདེན་པའི་རྣམ་པ་ཅན་གྱི་ཤེས་རབ་ཁྱད་
པར་ཅན་ཏེ་ཐབས་ཤེས་ཁྱད་པར་ཅན་གཉིས་ཉམས་སུ་བླངས་པའི་
ཤུགས་ཀྱིས་རྒྱལ་བའི་ཡོན་ཏན་རྒྱ་མཚོ་ལྟ་བུའི་ཕ་རོལ་ཏུ་ཕྱིན་པར་བྱེད་
པ་ཡིན་པའི་ཕྱིར་ཏེ། འདི་ཉིད་ལས། ཀུན་རྫོབ་དེ་ཉིད་གཤོག་ཡངས་
དཀར་པོ་རྒྱས་གྱུར་པ། །ངང་པའི་རྒྱལ་པོ་དེ་ནི་སྐྱེ་བོའི་ངང་པ་ཡིས།།
མདུན་དུ་བདར་ནས་དགེ་བའི་རླུང་གི་ཤུགས་སྟོབས་ཀྱིས། །རྒྱལ་བའི་
ཡོན་ཏན་རྒྱ་མཚོའི་ཕ་རོལ་མཆོག་ཏུ་འགྲོ། །ཞེས་གསུངས། དེའི་དོན་
འཆད་པ་ན། རྣམ་བཤད་ལས། ཀུན་རྫོབ་རྒྱ་ཆེ་བའི་ལམ་གྱི་རིམ་པ་
དང་། དེ་ཁོ་ན་ཉིད་ཟབ་མོའི་ལམ་གྱི་རིམ་པས་གཡས་གཡོན་གྱི་
གཤོག་པ་ཡངས་པ་དཀར་པོ་རྒྱས་པར་གྱུར་པའི་ངང་པའི་རྒྱལ་པོ་ས་
དྲུག་པ་དེ་ནི། གདུལ་བྱའི་སྐྱེ་བོའི་ངང་པ་ཕུལ་དུ་བྱུང་བ་སྐྱེད་པ་རྣམས་
ཀྱི་མདུན་(༥༦ན) དུ་བདར་ནས།།སྔོན་ལན་མང་དུ་བསགས་པའི་
དགེ་བའི་རླུང་གི་ཤུགས་ཆེན་པོའི་སྟོབས་ཀྱིས། རྒྱལ་བ་སངས་རྒྱས་ཀྱི་
ཡོན་ཏན་གྱི་རྒྱ་མཚོ་ཆེན་པོའི་ཕ་རོལ་མཆོག་ཏུ་འགྲོ་བར་འགྱུར་བས།
དེའི་རྗེས་སུ་སློབ་པར་འདོད་པ་རྣམས་ཀྱིས་ཀྱང་ལམ་རིམ་པ་གཉིས་
244

ཀའི་གཤོག་པས་བགྲོད་དགོས་ཀྱི། གཤོག་པ་གཉིས་གང་ཡང་མེད་པ་
དང༌། ཕྱོགས་རེ་བའི་ལམ་གཤོག་པ་གཅིག་ཆག་པ་ལྟ་བུའི་མི་ཚིམ་
པར། ཐབས་དང་ཤེས་རབ་གཉིས་ཚང་བའི་ལམ་གྱིས་སངས་རྒྱས་ཀྱི་
སར་བགྲོད་པར་བྱའོ། །ཞེས་གསུངས་པའི་ཕྱིར། ངག་དོན་ནི་རྟོགས་
༈ སྤང་བྱ་སྒྲིབ་པའི་རྣམ་གཞག་སོགས་བཤད་པ།
གཏི་མུག་རང་བཞིན་སྒྲིབ་ཕྱིར་ཀུན་རྫོབ་སྟེ། །ཞེས་སོགས་ཤློ་
ཀ་གཅིག་གིས་སྔར་ལྟར་གསུམ་ལས། དང་པོ་བཤད་ཟིན། གཉིས་པ་
ལ། སྤང་བྱ་སྒྲིབ་པའི་རྣམ་གཞག་བཤད་པ་དང༌། སྤོང་བྱེད་གཉེན་པོའི་
རྣམ་གཞག་བཤད་པ། གཉེན་པོས་སྤང་བྱ་སྤོང་ཚུལ་བཤད་པ། གཉེན་
པོས་སྤང་བྱ་སྤངས་པའི་ཕན་ཡོན་བཤད་པ། ཞར་ལ་མྱང་འདས་ཀྱི་
རྣམ་གཞག་བཤད་པ་དང་ལྔ། དང་པོ་ལ། མཚན་ཉིད། སྒྲ་དོན། དབྱེ་
བ་དང་གསུམ་ལས། དང་པོ་ནི། སྐྱེས་བུའི་རྒྱུད་ཀྱིས་བསྡུས་པའི་
གཉེན་པོའི་སྟོབས་ཀྱིས་སྤོང་བར་ནུས་པ་གང་ཞིག གཙོ་བོར་ཐར་པ་
ཐོབ་པ་ལ་གེགས་བྱེད་པ་དང༌། གཙོ་བོར་ཐམས་ཅད་མཁྱེན་པ་ཐོབ་པ་
ལ་གེགས་བྱེད་པ་གང་རུང་གིས་བསྡུས་པ་དེ། སྒྲིབ་པའི་མཚན་ཉིད་
ཡིན། གཉིས་པ་ནི། ཅིའི་ཕྱིར་སྒྲིབ་པ་ཞེས་བྱ་ན། ཡོན་ཏན་གོང་མ་
245

ཐོབ་པ་ལ་སྒྲིབ་བྱེད་ཡིན་པས་ན་དེ་ལྟར་བརྗོད་པའི་ཕྱིར། དེར་མ་ཟད་
དེ་ཁོ་ན་ཉིད་མངོན་སུམ་དུ་མཐོང་བ་ལ་སྒྲིབ་བྱེད་ཡིན་པས་ན་དེ་ལྟར་
བརྗོད་དོ། །གསུམ་པ་ནི། སྒྲིབ་པ་ལ་དངོས་བཏགས་མ་ཕྱེ་བར་
དབྱེ་ན། ལས་ཀྱི་སྒྲིབ་པ། རྣམ་སྨིན་གྱི་སྒྲིབ་པ། སྙོམས་འཇུག་གི་སྒྲིབ་
པ། ཉོན་སྒྲིབ། ཤེས་སྒྲིབ་དང་ལྔ་ཡོད་པ་ལས་མི་དགེ་བའི་ལས་དེ་དང་
པོ་ཡིན། རྣམ་སྨིན་གྱི་ཕུང་པོ་དེ་གཉིས་པ་ཡིན། གོང་མའི་སྙོམས་
འཇུག་ཐོབ་པ་ལ་གེགས་བྱེད་ཀྱི་ཆ་དེ་གསུམ་པ་ཡིན་ནོ། །ཡང༌། སྒྲིབ་
པ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན།།ཆགས་པའི་སྒྲིབ་པ།
ཐོགས་པའི་སྒྲིབ་པ། དམན་པའི་སྒྲིབ་པ་དང་གསུམ་ཡོད། དང་པོ་དང་
ཉོན་སྒྲིབ་དོན་གཅིག གཉིས་པ་དང་ཤེས་སྒྲིབ་དོན་གཅིག གསུམ་པ་
དེ་ཡིན་ན་སྒྲིབ་པ་མིན་དགོས་ཏེ། རང་དོན་འབའ་ཞིག་དོན་གཉེར་གྱི་
ཇོ་དེ་དེ་ཡིན་པའི་ཕྱིར། དེ་ལ་དེ་ལྟར་བརྗོད་པའི་རྒྱུ་མཚན་ཡོད་དེ། དེ་
གཞན་དོན་དོན་གཉེར་གྱི་བློ་ལས་དམན་པས་ན་དེ་ལྟར་བརྗོད་པའི་
ཕྱིར། ཉོན་སྒྲིབ་ལ། མཚན་ཉིད་དང་དབྱེ་བ་གཉིས་ལས། དང་པོ་ནི།
གཙོ་བོར་ཐར་པ་ཐོབ་པ་ལ་གེགས་བྱེད་པའི་སྒྲིབ་པ་དེ་དེའི་མཚན་ཉིད་
ཡིན་ཏེ། སྟོང་ཐུན་ལས། དེས་ན་ཉོན་སྒྲིབ་ཀྱི་མཚན་ཉིད་འཁོར་བའི་
སྡུག་བསྔལ་སྤངས་པ་ཙམ་གྱི་ཐར་པ་ཐོབ་པ་ལ་གཙོ་བོར་བར་དུ་གཅོད་
246

(༥༦བ) པའི་སྒྲིབ་པའི་རིགས་སུ་གནས་པ། ཞེས་གསུངས་པའི་ཕྱིར།
ཉོན་སྒྲིབ་ལ་དབྱེ་ན། དེ་ཀུན་བཏགས་དང༌། དེ་ལྷན་སྐྱེས་གཉིས་ཡོད།
རྒྱུ་མཚན་ལྟར་སྣང་དང༌། གྲུབ་མཐའ་ལྟར་སྣང་གང་རུང་གི་སྟོབས་
ཀྱིས་བྱུང་བའི་ཉོན་མོངས་དང་མཚུངས་ལྡན་གྱི་བློ་དང༌། དེའི་ས་བོན་
རྣམས་དང་པོ་ཡིན། དེ་གང་རུང་གི་སྟོབས་ཀྱིས་མ་བྱུང་བའི་ཉོན་
མོངས་དང་མཚུངས་ལྡན་གྱི་བློ་དང་དེའི་ས་བོན་རྣམས་གཉིས་པ་ཡིན་
ནོ།།།ཉོན་སྒྲིབ་ལྷན་སྐྱེས་ལ་དབྱེ་ན། དེ་མངོན་དུ་གྱུར་པ་དང་བག་
ཆགས་སུ་གྱུར་པའི་དེ་གཉིས་ཡོད། ཉོན་མོངས་དང་བདེན་འཛིན་ཕྲ་
རགས་རྣམས་དང་པོ། བདེན་འཛིན་གྱིས་ཉེར་ལེན་གྱིས་བདེན་འཛིན་
བསྐྱེད་པའི་ནུས་པ་ལྟ་བུ་བདེན་འཛིན་ས་བོན་དེ་དེ་གཉིས་པ་ཡིན། དེ་
བཞིན་དུ། བདེན་འཛིན་སྔ་མ་སྔ་མས། དེ་ཕྱི་མ་ཕྱི་མ་བསྐྱེད་པའི་ནུས་
པ་དེ། དེ་ཕྱི་མ་ཕྱི་མའི་ས་བོན་ཡིན་ནོ། །
༈ ཤེས་སྒྲིབ་ཀྱི་རྣམ་གཞག་བཤད་པ་ལ། བཤད་བྱའི་ལུང་
འགོད་པ། ལུང་གི་དོན་བཤད་པ། བརྗོད་བྱ་བྱེ་བྲག་ཏུ་བཤད་པ་དང་
གསུམ་ལས། དང་པོ་ནི། རང་འགྲེལ་ལས། དེ་ལ་མ་རིག་པའི་བག་
ཆགས་ནི་ཤེས་བྱ་ཡོངས་སུ་དཔྱོད་པའི་གེགས་སུ་གྱུར་པ་ཡིན་ལ།
འདོད་ཆགས་ལ་སོགས་པའི་བག་ཆགས་ཡོད་པ་ནི་ལུས་དང་ངག་དག་
247

གི་འཇུག་པ་དེ་ལྟ་བུའི་རྒྱུ་ཡང་ཡིན་ཏེ། མ་རིག་པ་དང་འདོད་ཆགས་ལ་
སོགས་པའི་བག་ཆགས་དེ་ཡང་རྣམ་པ་ཐམས་ཅད་མཁྱེན་པ་དང་
སངས་རྒྱས་ཁོ་ན་ལ་ལྡོག་པར་འགྱུར་གྱི་གཞན་དག་ལ་ནི་མ་ཡིན་ནོ།།
ཞེས་གསུངས་པའི་ཕྱིར། གཉིས་པ་ནི། དེ་ལ་མ་རིག་པའི་བག་ཆགས་
ནི། ཞེས་པ་ནས། བདེན་འཛིན་གྱི་བག་ཆགས་དེ་ཤེས་སྒྲིབ་ཀྱི་མཚན་
གཞིར་བསྟན། ཤེས་བྱ་ཡོངས་སུ་གཅོད་པའི་གེགས་སུ་འགྱུར་བ་ཡིན་
ལ། ཞེས་པས། ཤེས་སྒྲིབ་ཀྱི་མཚན་ཉིད་དེ་བསྟན། འདོད་ཆགས་ལ་
སོགས་པའི་བག་ཆགས་ཡོད་པ་ནི། ཞེས་སོགས་ཀྱིས། ཐེག་ཆེན་དགྲ་
བཅོམ་པའི་རྒྱུད་ལ་འདོད་ཆགས་ཀྱི་བག་ཆགས་ཀྱི་དབང་གིས་ལུས་
ངག་གི་གནས་ངན་ལེན་སྤྲེའུ་ལྟར་འཆོང་བ་དང༌། ཞེ་སྡང་གི་བག་
ཆགས་ལ་བརྟེན་ནས། ངག་གི་གནས་ངན་ལེན་གཞན་ལ་སྨོད་པའི་
ཚིག་འབྱུང་བར་བསྟན་པ་ཡིན་ཏེ། རྣམ་བཤད་ལས། ལུས་ངག་གི་
འཇུག་པ་ནི་དགྲ་བཅོམ་པ་ལ་ཡོད་པ་སྤྲེའུ་ལྟར་འཆོང་བ་དང༌། གཞན་
ལ་རྨང་མོ་ཞེས་ཟེར་བའི་ལུས་ངག་གི་གནས་ངན་ལེན་སྟོན་པས་བཀག་
ཀྱང་མ་ལོག་པ་ལྟ་བུ་ཡིན་ནོ། །ཞེས་གསུངས་པའི་ཕྱིར། ཡང༌། རང་
འགྲེལ་གྱི་ཚིག་ཟུར་གྱི། དེ་ལྟ་བུའི་རྒྱུ་ཡང་ཡིན་ཏེ། ཞེས་ཡང་སྒྲ་སྨོས་
པ་ལ་དགོས་པ་ཡོད་དེ། ཆགས་སོགས་བག་ཆགས་ལ་བརྟེན་ནས་དགྲ་
248

བཅོམ་པའི་རྒྱུད་ཀྱི་ལུས་ངག་གི་གནས་ངན་ལེན་འབྱུང་བར་མ་ཟད།
ཆགས་སོགས་ཀྱི་བག་ཆགས་དེ་ཤེས་སྒྲིབ་ཡིན་ནོ་ཞེས་བསྟན་པར་བྱ་
བ༌དང༌། ཉོན་མོངས་པའི་བག་ཆགས་ཀྱི་དབང་གིས་རང་ཡུལ་བདེན་
གྲུབ་ཏུ་སྣང་བའི་འཁྲུལ་ཤེས་རྣམས་ཤེས་(༥༧ན) སྒྲིབ་མིན་ཀྱང༌།
དེ་ཤེས་སྒྲིབ་ཀྱིས་བསྡུས་སོ་ཞེས་ཤེས་པར་བྱ་བའི་ཆེད་ཡིན་པའི་ཕྱིར་
ཏེ། རྣམ་བཤད་ལས། ཡང་ཞེས་པས་ཆགས་སོགས་བག་ཆགས་ཤེས་
བྱ་གཅོད་པའི་གེགས་སུ་ཡང་བསྟན་པས། ཉོན་མོངས་པའི་བག་ཆགས་
རྣམས་ཤེས་སྒྲིབ་ཡིན་ཏེ། དེ་འབྲས་བུ་གཉིས་སྣང་འཁྲུལ་པའི་ཆ་
ཐམས་ཅད་ཀྱང་དེར་བསྡུའོ། །ཞེས་གསུངས་པའི་ཕྱིར། ཉོན་སྒྲིབ་ཀྱི་
བག་ཆགས་ཤེས་སྒྲིབ་ཡིན་ཅིང༌། ཉོན་སྒྲིབ་ཀྱི་ས་བོན་དེ་དེའི་བག་
ཆགས་ཡིན་ཀྱང་ཤེས་སྒྲིབ་མ་ཡིན་པས། ཉོན་སྒྲིབ་ཀྱི་བག་ཆགས་ལ་
ཤེས་སྒྲིབ་ཡིན་པ་དང་ཉོན་སྒྲིབ་ཡིན་པའི་ཆ་གཉིས་ཡོད་དེ། རྣམ་
བཤད་ལས། ཉོན་མོངས་ཀྱི་ས་བོན་ལ་བག་ཆགས་སུ་བཞག་པ་གཅིག་
དང༌། ཉོན་མོངས་ཀྱི་ས་བོན་མ་ཡིན་པའི་བག་ཆགས་གཉིས་ལས་ཤེས་
སྒྲིབ་ཏུ་འཇོག་པ་ཕྱི་མ་སྟེ། ཞེས་གསུངས་པའི་ཕྱིར། སྟོང་ཐུན་སྐལ་
བཟང་མིག་འབྱེད་ལས་ཀྱང༌། ཉོན་མོངས་པའི་ས་བོན་ཡིན་པ་ལ་ཉོན་
སྒྲིབ་ཡིན་པས་ཁྱབ་ཀྱང༌། ཉོན་མོངས་པའི་བག་ཆགས་ཡིན་པ་ལ་ཉོན་
249

སྒྲིབ་ཡིན་པས་མ་ཁྱབ་ལ། ཞེས་སོགས་གསུངས་པའི་ཕྱིར་རོ། །དེར་
མ་ཟད་ཉན་ཪང་དགྲ་བཅོམ་པ་གཉིས་དང༌། དག་ས་ལ་གནས་པའི་
སེམས་དཔའ་རྣམས་ཀྱིས་བདེན་འཛིན་སྤངས་པས། དེ་རྣམས་ཀྱི་རྒྱུད་
ལ་སླར་ཡང་བདེན་འཛིན་སྐེ་བ་མི་སྲིད་ཀྱང༌། དེ་རྣམས་ཀྱིས་བདེན་
འཛིན་གྱི་བག་ཆགས་མ་སྤངས་པས། དེ་རྣམས་ཀྱི་རྒྱུད་ལ་བདེན་
འཛིན་གྱི་བག་ཆགས་ཀྱི་བདེན་སྣང་ཅན་གྱི་བློ་སྐྱེ་བ་ཡོད་དེ། རང་
འགྲེལ་ལས།།ཉན་ཐོས་དང་རང་སངས་རྒྱས་དང་བྱང་ཆུབ་སེམས་
དཔའམ་ཉོན་མོངས་པ་ཅན་གྱི་མ་རིག་པ་སྤངས་པ། ཞེས་པ་དང༌།
དེའི་དོན་འཆད་པ་ལ། རྣམ་བཤད་ལས། ཉོན་མོངས་ཀྱི་ས་བོན་ཐམས་
ཅད་ཟད་པས་བདེན་འཛིན་མི་སྐྱེ་ཡང༌། བག་ཆགས་ཀྱིས་བསླད་པས་
སྣང་ཡུལ་ལ་འཁྲུལ་བའི་བློ་བསྐྱེད་པའོ། །ཞེས་པ་དང༌། སྐལ་བཟང་
མིག་འབྱེད་ལས་ཀྱང་། ཉན་རང་དགྲ་བཅོམ་པ་དང་། དག་ས་ལ་
གནས་པའི་བྱང་ཆུབ་སེམས་དཔའ་རྣམས་ཀྱིས་ཉོན་མོངས་མ་ལུས་པ་
སྤངས་པ་ཡིན་ལ། ཞེས་གསུངས་པའི་ཕྱིར། །
༈ གསུམ་པ་ནི། ཤེས་སྒྲིབ་ལ་མཚན་ཉིད༌དང༌། དབྱེ་བ་གཉིས།
དང་པོ་ནི། ཐམས་ཅད་མཁྱེན་པ་ཐོབ་པ་ལ་གཙོ་བོར་གེགས་བྱེད་ཀྱི་
སྒྲིབ་པ་དེ།།དེའི་མཚན་ཉིད་ཡིན། སྒྲ་དོན་ནི། ཅིའི་ཕྱིར་ཤེས་སྒྲིབ་
250

ཅེས་བྱ་ཞེ་ན། མ་རིག་པའི་བག་ཆགས་དེ་ལ་ཤེས་སྒྲིབ་ཅེས་བརྗོད་
པའི་རྒྱུ་མཚན་ཡོད་དེ། དེས་ཤེས་བྱ་ཐམས་ཅད་མངོན་སུམ་དུ་མཐོང་
བ་ལ་སྒྲིབ་པར་བྱེད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ཤེས་
སྒྲིབ་ཡིན་ན་རང་གི་རྒྱུར་གྱུར་པའི་བདེན་འཛིན་གྱི་བག་ཆགས་ཡིན་
པས་ཁྱབ་སྟེ། ས་དྲུག་པ་མན་ཆད་དུ་རང་གི་ངོས་སྐལ་གྱི་སྤང་བྱར་གྱུར་
པའི་ཤེས་སྒྲིབ་དངོས་སུ་སྤོང་བ་མེད་པ་དང༌། ས་བདུན་པ་ནས་དེ་ལྟར་
ཡོད་པའི་ཁྱད་པར་འགོག་པ་ན། རྣམ་བཤད་ལས། ལུགས་འདིས་ནི་
གང་ཟག་བདེན་འཛིན་ཐམས་ཅད་ཉོན་མོངས་ཅན་གྱི་མ་རིག་པར་
བཞེད་ལ་(༥༧བ) དེ་སླར་མི་སྐྱེ་བའི་ཚུལ་གྱིས་སྤོང་བ་ལ། དེ་དག་
གིས་ས་བོན་ཟད་དགོས་ཤིང༌། སྤངས་པ་དེ་ཡང་དགྲ་བཅོམ་པ་གཉིས་
དང་ཐུན་མོང་བ་ཡིན་པས། བདེན་འཛིན་གྱི་ས་བོན་སྤོང་བ་ནི་ཤེས་
སྒྲིབ་སྤོང་བ་མ་ཡིན་ནོ། །ས་བོན་དེ་ལས་གཞན་པའི་བག་ཆགས་ཀྱི་
སྒྲིབ་པ་ཤེས་སྒྲིབ་ཏུ་འཇོག་པ་ནི་ས་བརྒྱད་པ་མ་ཐོབ་བར་དུ་སྤོང་བ་མ་
ཡིན་པའི་ཕྱིར། ཞེས་གསུངས་པའི་ཕྱིར། དེའི་དོན་ནི། ཁྱོད་ཀྱི་དམ་
བཅའ་དེ་མི་འཐད་པར་ཐལ། རང་གི་ངོ་སྐལ་གྱི་སྤང་བྱར་གྱུར་པའི་
བདེན་འཛིན་གྱི་ས་བོན་གྱི་དངོས་གཉེན་བྱེད་པ་ནི། རང་གི་ངོས་སྐལ་
གྱི་སྤང་བྱར་གྱུར་པའི་ཤེས་སྒྲིབ་ཀྱི་དངོས་གཉེན་བྱེད་པ་མ་ཡིན་པ་གང་
251

ཞིག་རང་གི་ངོས་སྐལ་གྱི་སྤང་བྱར་གྱུར་པའི་ཤེས་སྒྲིབ་ཀྱི་དངོས་གཉེན་
བྱེད་པ་ས་བརྒྱད་པ་མ་ཐོབ་བར་ལ་མེད་པའི་ཕྱིར། དང་པོ་གྲུབ་སྟེ།
ཉན་རང་་དགྲ་བཅོམ་པས་བདེན་འཛིན་གྱི་ས་བོན་སྤངས་པའི་ཕྱིར་ཏེ།
བདེན་འཛིན་ཉོན་སྒྲིབ་ཡིན་པའི་ཕྱིར། ཞེས་པའོ། །དེ་དང་མཐུན་པར།
སྐལ་བཟང་མིག་འབྱེད་ལས་ཀྱང༌། བདེན་འཛིན་ལ་ཉོན་མོངས་ཅན་
གྱི་མ་རིག་པར་བཤད་པའི་སྐབས་ཡིན་པས་གནས་སྐབས་གསུམ་པོ་
དེར་བདེན་འཛིན་ས་བོན་དང་བཅས་པ་མ་ལུས་པར་སྤངས་པ་ཡིན་ནོ།།
དེས་ན་ས་བདུན་པ་མན་ཆད་དུ་ཤེས་བྱའི་སྒྲིབ་པའི་ས་བོན་ཅུང་ཟད་
ཀྱང་མི་སྤོང་སྟེ། བདེན་འཛིན་གྱི་ས་བོན་མ་ལུས་པ་མ་སྤངས་པའི་ཕྱིར་
དང༌། དེ་མ་ལུས་པ་མ་སྤངས་པར་གཉིས་སྣང་འཁྲུལ་པ་ཅུང་ཟད་ཀྱང་
སྤོང་བར་མི་ནུས་པའི་ཕྱིར་རོ། །དེའི་ཕྱིར་ཤེས་བྱའི་སྒྲིབ་པའི་ས་བོན་
སྤོང་བའི་ཐོག་མ་ས་བརྒྱད་པ་ནས་འཛིན་པ་ཡིན་པས། ཞེས་གསུངས་
སོ། །གནས་སྐབས་གསུམ་ནི། ཉན་རང་དགྲ་བཅོམ་པ་གཉིས་དང༌།
དག་སའི་སེམས་དཔའ་དང་གསུམ་ཡིན་ནོ། །
༈ གཉིས་པ་ནི། ཤེས་སྒྲིབ་ལ་དབྱེ་ན། དེ་ཆེ་འབྲིང་ཆུང་གསུམ་ཡོད་
དོ། །ཁ་ཅིག མཐོང་སྤངས་ཤེས་སྒྲིབ་ཡོད་དོ་ཟེར་ན། དེ་མི་འཐད་དེ།
ཤེས་སྒྲིབ་ཡིན་ན། བསྒོམ་སྤངས་ཤེས་སྒྲིབ་ཡིན་དགོས་པའི་ཕྱིར་ཏེ།
252

སྐལ་བཟང་མིག་འབྱེད་ལས། ཤེས་སྒྲིབ་ཡིན་ན་བསྒོམ་སྤངས་ཡིན་
པས་ཁྱབ་ཀྱི་མཐོང་སྤངས་མི་སྲིད་དོ། །ཞེས་གསུངས་པའི་ཕྱིར། བྱས་
པ་ལ་ཁོ་ན་རེ། མཐོང་སྤངས་ཤེས་སྒྲིབ་ཡོད་དེ། རྒྱུད་བླའི་དར་ཊཱིཀྐ་
ལས། གཟུགས་འཛིན་དབང་ཤེས་ལ་གཟུགས་སོགས་རང་ངོས་ནས་
་བ་འཐད་པར་འཛིན་པའི་བློ་ས་བོན་དང་བཅས་པའོ།།གྲུབ་པར་སྣང་བ་འཐད་
ཞེས་གསུངས་པའི་ཕྱིར་ན། མ་ཁྱབ་སྟེ། འོ་ན་ཚུར་མཐོང་གི་རྒྱུད་ཀྱི་
གཟུགས་འཛིན་དབང་ཤེས་ལ་གཟུགས་རང་ངོས་ནས་གྲུབ་པར་སྣང་བ་
འཐད་པར་སྙམ་དུ་འཛིན་པའི་རྟོག་པ་ཤེས་སྒྲིབ་ཏུ་ཐལ། ལུང་དེའི་དོན་
གྲུབ་པའི་ཕྱིར། ཁྱབ་པ་ཁས། འདོད་མི་ནུས་ཏེ། དེ་བདེན་འཛིན་གང་
ཞིག བདེན་འཛིན་ཡིན་ན།·ཉོན་སྒྲིབ་ཡིན་དགོས་པ་དང་འགལ་བའི་
ཕྱིར་ཏེ། སྐལ་བཟང་མིག་འབྱེད་ལས། ཅི་སྟེ་དབང་ཤེས་ལ་ཡུལ་རང་
གི་མཚན་ཉིད་ཀྱིས་གྲུབ་པར་སྣང་བ་( ༥༨ ན) དེ་མ་འཁྲུལ་བར་འཐད་
པར་འཛིན་པའི་བློ་ས་བོན་དང་བཅས་པ་ཤེས་སྒྲིབ་ཀུན་བཏགས་སུ་
བཞག་ཏུ་མི་རུང་ངམ་སྙམ་ན། དབང་ཤེས་ལ་ཡུལ་བདེན་པར་སྣང་བ་
འཐད་པར་འཛིན་པ་ནི་བདེན་འཛིན་ཡིན་པས།།དེ་ཤེས་སྒྲིབ་ཀུན་
བཏགས་སུ་ཁས་ལེན་པ་དང༌། བདེན་འཛིན་གང་ཡིན་ཉོན་མོངས་སུ་
ཁས་ལེན་པ་ནི་ནང་འགལ་ལོ། །ཞེས་གསུངས་པའི་ཕྱིར། ཁ་ཅིག
253

ཤེས་པར་གྱུར་པའི་ཤེས་སྒྲིབ་ཡོད་དོ་ཞེ་ན། འོ་ན་མོ་འགལ་གྱི་བུའི་
རྒྱུད་ཀྱི་རང་གི་མ་འཇིག་རྟེན་གྱི་ཁམས་འོད་ཟེར་ཅན་གྱི་དམྱལ་བར་
སྐྱེས་པ་ལ་རྨོངས་པའི་ཤེས་པ་དེ་ཤེས་སྒྲིབ་ཡིན་པར་ཐལ། དམ་བཅའ་
དེའི་ཕྱིར་འདོད་ན།·ཤེས་སྒྲིབ་ཏུ་འདུ་ན་ཤེས་སྒྲིབ་ཡིན་དགོས་པར་
ཐལ་ལོ། །འདོད་ན། སྒྲིབ་གཉིས་གང་རུང་དུ་འདུ་ན་དེ་གཉིས་གང་
རུང་ཡིན་དགོས་པར་ཐལ་ལོ། །འདོད་མི་ནུས་ཏེ། དེས་ན་མོའུ་འགལ་
གྱི་བུའི་རྒྱུད་ཀྱི་དེ་ལྟ་བུའི་ཤེས་པ་དེ་ཤེས་སྒྲིབ་མིན་ཀྱང༌། ཤེས་སྒྲིབ་ཏུ་
འདུ་བ་ཡིན་ཏེ། སྐལ་བཟང་མིག་འབྱེད་ལས། སེམས་ཀྱི་གནས་ངན་
ལེན་ནི་ཤེས་བྱའི་གནས་རྟོགས་པར་དཀའ་བ་དག་ལ་བློ་མི་གསལ་
བའི་ཆ། མོའུ་འགལ་གྱི་བུའི་མ་འཇིག་རྟེན་གྱི་ཁམས་འོད་ཟེར་ཅན་གྱི་
དམྱལ་བར་སྐྱེས་པ་མངོན་ཤེས་ཀྱིས་ཡུན་རིང་དུ་བལྟས་ཀྱང་མ་རྟོགས་
པར་གསུངས་པ་ལྟ་བུ་སྟེ། དེས་ནི་ཤེས་བྱ་ཡོངས་སུ་གཅོད་པའི་གེགས་
ཡིན་ནོ། །ཞེས་གསུངས་པའི་ཕྱིར། །
༈ གཉིས་པ་ནི། ཐེག་ཆེན་ལ་མཚོན་ན། དང་པོ་ཉིད་ནས་ཐེག་
ཆེན་དུ་རིགས་ངེས་པའི་ཐེག་ཆེན་གྱི་མཐོང་ལམ་བར་ཆད་མེད་ལམ།
དེ་འདྲའི་ས་གཉིས་པའི་བར་ཆད་མེད་ལམ་ནས། དེ་འདྲའི་ས་བདུན་
པའི་བར་ཆད་མེད་ལམ་གྱི་བར་ཐེག་ཆེན་གྱི་བསྒོམ་ལམ་བར་ཆད་མེད་
254

ལམ་དྲུག་ཡོད་པ་ལས། དང་པོ་དེས་བདེན་འཛིན་ཀུན་བཏགས་ས་
བོན་དང་བཅས་པ་དངོས་སུ་སྤོངས། ས་གཉིས་པ་ནས། ས་དྲུག་པའི་
བར་གྱི་བར་ཆད་མེད་ལམ་ལྔ་པོ་དེས་རིམ་པ་བཞིན་དུ། བདེན་འཛིན་
ལྷན་སྐྱེས་ཆེན་པོ་སྐོར་གསུམ། འབྲིང་གི་ཆེན་པོ། འབྲིང་གི་འབྲིང་
རྣམས་ཀྱི་ས་བོན་དང་བཅས་པ་དངོས་སུ་སྤོངས། ས་བདུན་པའི་བར་
ཆད་མེད་ལམ་དེས།།བདེན་འཛིན་ལྷན་སྐྱེས་འབྲིང་གི་ཆུང་ངུ་དང༌།
ཆུང་ངུ་སྐོར་གསུམ་སྟེ་བཞི་པོ་དེ་ས་བོན་དང་བཅས་པ་དངོས་སུ་སྤོང་བ་
ཡིན་ཏེ། དེ་ལྟར་གོང་དུ་བསྒྲུབས་ཟིན་པའི་ཕྱིར། རྩ་བའི་གསུམ་པ་ནི།
སྣང་བ་ཉི་མའི་འོད་ཟེར་འཆར་བ་ལ་མངོན་དུ་ཕྱོགས་པ་དང༌། དེའི་
བསལ་བྱར་གྱུར་པའི་མུན་པ་འགག་པ་ལ་མངོན་དུ་ཕྱོགས་པ་དུས་
མཉམ༑ དེ་སྐྱེས་ཟིན་པ་དང་། དེའི་གསལ་བྱར་གྱུར་པའི་མུན་པ་
འགགས་ཟིན་པ་དེ་དུས་མཉམ་པ་དེ་བཞིན་དུ། ཐེག་ཆེན་གྱི་མཐོང་
ལམ་བར་ཆད་མེད་ལམ་སྐྱེ་བ་ལ་མངོན་དུ་ཕྱོགས་པ་དང༌། བདེན་
འཛིན་ཀུན་བཏགས་འགག་པ་ལ་མངོན་དུ་ཕྱོགས་པ་དུས་མཉམ། དེ་
སྐྱེས་པ་དང་བདེན་འཛིན་ཀུན་བཏགས་འགགས་ཟིན་པ་དུས་མཉམ་
པའི་སྒོ་ནས། དེས་དེ་སྤོང་བ་ཡིན་ཅིང༌། དེ་བཞིན་དུ་རྒྱུན་མཐའི་བར་
ཆད་མེད་ལམ་དང་། ·ཤེས་སྒྲིབ་ཆུང་ངུ་གཉིས་ཀྱང་སྦྱོར་བའི་བར་
255

རིགས་འགྲེ་བ་ཡིན་ཏེ། དཀོན་བརྩེགས་ཚིག་གསལ་དུ་དྲངས་པ་ལས།
དཔེར་ན་ཁྱིམ་བུ་མི་དག་ལ་ལ་ཡིས། །ཡུན་རིང་(༥༨བ) ལོན་ནས་
མར་མེ་བུས་བྱས་ནས། །དེ་ལ་མུན་པ་བདག་གནས་རིང་ལོན་གྱི།།
འདི་ནས་མི་འགྲོ་མཉམ་དུ་སེམས་དཔའ་མེད། །མར་མེ་བྱུང་ན་མུན་པ་
མུན་གནག་ལ། །མེད་པར་མི་འགྱུར་བ་ཡིས་ནུས་པ་མེད། །མར་མེ་
བརྟེན་ནས་མུན་པ་མེད་པར་འགྱུར། །དེ་བཞིན་ཟག་མེད་འཕགས་པའི་
ཡེ་ཤེས་བརྟེན། །མི་ཤེས་ཉོན་མོངས་བསགས་པ་མེད་པར་འགྱུར། །ཡེ་
ཤེས་དང་ནི་ཉོན་མོངས་རགས་པར་ཡང༌། །དེ་དག་ལན་འགའ་ཙམ་
ཡང་འགྲོགས་པ་མེད། །ཡེ་ཤེས་མི་ཤེས་མི་བྱ་མི་སེམས་ཀྱང༌།།ཡེ་
ཤེས་བརྟེན་ན་མི་ཤེས་མེད་པར་འགྱུར། །ཞེས་དང༌། དེའི་དོན་འཆད་
པ་ན། རྩ་ཤེའི་ཊཱིཀ་ཆེན་དུ། འདིར་སྤང་གཉེན་སྣང་མུན་དང་འདྲ་བར་
གསུངས་པས་ཐད་ཀ་ཐད་ཀའི་གཉེན་པོ་སྐྱེ་བ་ལ་མངོན་དུ་ཕྱོགས་པ་
དང༌། དེ་དང་དེའི་སྤང་བྱ་འགགས་པ་ལ་མངོན་དུ་ཕྱོགས་པ་གཉིས་
དུས་མཉམ་པས་གཉེན་པོ་སྐྱེས་པ་དང་སྤང་བྱ་འགགས་པ་དུས་མཉམ་
མོ་ཞེས་གསུངས་པའི་ཕྱིར། བཞི་པ་ནི། གཉེན་པོས་སྤང་བྱ་སྤངས་པ་
ལ་ཕན་ཡོན་ཡོད་དེ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱིས་
མཐོང་སྤངས་བདེན་འཛིན་ས་བོན་དང་བཅས་པའི་དངོས་གཉེན་བྱས་
256

པ་ལ་བརྟེན་ནས། བདེན་འཛིན་ཀུན་བཏགས་ས་བོན་དང་བཅས་པ་
སྤངས་པའི་འགོག་བདེན་དང༌། ཐེག་ཆེན་གྱི་མཐོང་ལམ་རྣམ་གྲོལ་
ལམ་གཉིས་དུས་མཉམ་དུ་ཐོབ་པའི་ཕན་ཡོན་ཡོད་པ་ནས། དེ་བཞིན་
དུ་ས་གཉིས་པའི་བར་ཆད་མེད་ལམ་གྱིས། བདེན་འཛིན་ལྷན་སྐྱེས་
ཆེན་པོའི་ཆེན་པོ་ས་བོན་དང་བཅས་པའི་དངོས་གཉེན་བྱས་ཏེ་དེ་སྤངས་
པའི་འགོག་བདེན་དང༌། ས་གསུམ་པའི་རྣམ་གྲོལ་ལམ་ཐོབ་པ་དུས་
མཉམ་པ་ནས་བཟུང་སྟེ། ས་བཅུ་པའི་བར་ཆད་མེད་ལམ་དེས་ཤེས་
སྒྲིབ་ཆུང་ངུའི་དངོས་གཉེན་བྱས་ཏེ་དེས་དེ་སྤངས་པའི་འགོག་བདེན་
དང༌། རྣམ་མཁྱེན་སྐད་ཅིག་དང་པོ་གཉིས་དུས་མཉམ་དུ་ཐོབ་པའི་ཕན་
ཡོན་ཡོད་པའི་ཕྱིར་ཏེ། རྩ་ཤེའི་རྣམ་བཤད་ལས། དེའི་ཕྱིར་གཉེན་པོ་
ལ་བརྟེན་ནས་སྤང་བྱ་མེད་པར་་འགྱུར་འགྱུར་བ་བ་གསུངས་པ་ཡང་འཐད་དེ།
གཉེན་པོ་བར་ཆད་མེད་ལམ་ལ་བརྟེན་ནས་དེའི་སྤང་བྱ་སྤངས་པའི་
རྣམ་གྲོལ་ལམ་སྐྱེ་བའི་ཕྱིར་ཏེ། ཞེས་དང༌། སྐལ་བཟང་མིག་འབྱེད་
ལས། དེའི་སྐད་ཅིག་གཉིས་པ་ལ་སེམས་ཀྱི་ཆོས་ཉིད་རང་བཞིན་རྣམ་
དག་གློ་བུར་གྱིས་དྲི་མས་དག་པས་ཁྱད་པར་དུ་བྱས་པའི་འགོག་པ་
མངོན་སུམ་དུ་རྟོགས་པའི་ཡེ་ཤེས་ནི་མཐོང་ལམ་རྣམ་གྲོལ་ལམ་ཞེས་
བྱའོ། །ཞེས་གསུངས་པའི་ཕྱིར། ས་བཅུ་པའི་བར་ཆད་མེད་ལམ་དང་
257

རྒྱུན་མཐའི་བར་ཆད་མེད་ལམ་གཉིས་དོན་གཅིག་ཅིང༌། རྣམ་མཁྱེན་
སྐད་ཅིག་དང་པོ་དེ་དེས་དངོས་སུ་དྲངས་པའི་རྣམ་གྲོལ་ལམ་ཡིན་ཏེ།
རྩ་ཤེའི་ཊཱི ཀ་ཆེན་ལས། དེ་ལྟར་བྱས་ན་ཐེག་ཆེན་གྱི་བསྒོམས་ལམ་ཐ་
མའི་ཚེ་བསྒོམ་སྤངས་ཀྱི་བག་ཆགས་ཆུང་ངུའི་ཆུང་ངུ་མེད་མོད་ནའང༌།
སྤངས་པ་ནི་སྤང་བྱ་དེ་ལ་བལྟོས་པའི་རྣམ་གྲོལ་ལམ་ཀུན་མཁྱེན་ཡེ་
ཤེས་སྐད་ཅིག་དང་པོའི་དུས་སུ་ཡིན་ནོ། །ཞེས་པ་དང༌། སྐལ་བཟང་
མིག་འབྱེད་ལས་ཀྱང༌། ས་བཅུ་རྒྱུན་མཐའི་ཡེ་ཤེས་ནི་ཤེས་སྒྲིབ་ཀྱི་
ལྷག་མ་ཕྲ་ཞིང་ཕྲ་བ་སྤོང་བའི་བར་ཆད་མེད་ལམ་ཡིན་ལ། རྣམ་མཁྱེན་
སྐད་ཅིག་དང་པོ་དེ་ལ་ལྟོས་པའི་རྣམ་གྲོལ་ལམ་ཡིན་ཞིང་། ཞེས་
གསུངས་པའི་ཕྱིར། དེར་མ་ཟད་བྱང་སེམས་རྒྱུན་མཐའ་བའི་རྒྱུད་ལ་
ཤེས་སྒྲིབ་མེད་(༥༩ན) དེ། དེའི་རྒྱུད་ལ་ཤེས་སྒྲིབ་རྐྱེན་མ་ཚང་བའི་
དབང་གིས་འགགས་པ་ཡིན་པའི་ཕྱིར། འོན་ཀྱང་དེའི་རྒྱུད་ལ་ཤེས་
སྒྲིབ་གཉེན་པོའི་སྟོབས་ཀྱིས་སླར་སྐྱེ་མི་རུང་བའི་ཆོས་ཅན་དུ་བྱས་ནས་
འགགས་པ་ནི་མ་ཡིན་པའི་ཕྱིར་ཏེ། དེ་ལྟར་བྱས་པའི་གང་ཟག་ཡིན་ན།
ཤེས་སྒྲིབ་སྤངས་པའི་གང་ཟག་ཡིན་དགོས་པའི་ཕྱིར། རིགས་པ་དེས་
ནི་བར་ཆད་མེད་ལམ་ཐམས་ཅད་ལ་རིགས་འགྲེ་བ་ཡིན་ཏེ། རྩ་
ཤེའེ་ཊཱི ཀ་ཆེན་ལས། དེ་ཕྱིར་མཐོང་ལམ་གྱི་བར་ཆད་མེད་ལམ་དང་
258

དེའི་སྤང་བྱ་མཐོང་སྤངས་གཉིས་རྒྱུད་གཅིག་ལ་དུས་གཅིག་ཏུ་མེད་
ཀྱང་ལམ་དེ་སྤང་བྱ་དེ་སྤོང་བཞིན་པ་ཡིན་ལ། བསྒོམ་ལམ་བར་
ཆད་མེད་ལམ་གྱི་རང་གི་སྤང་བྱའི་བསྒོམ་སྤངས་སྤོང་བ་ཡང་དེ་དང་
འདྲའོ། །ཞེས་གསུངས་པའི་ཕྱིར། །
༈ ་ལྔ་པ་ཞཪ་ལ་མྱང་འདས་ཀྱི་རྣམ་གཞག་བཤད་པ་ལ།
བཤད་བྱའི་མདོ་དགོད་པ། མདོའི་དོན་བཤད་པ། མྱང་འདས་ཀྱི་རྣམ་
གཞག་བཤད་པ་དངོས་དང་གསུམ་ལས། དང་པོ་ནི། རིགས་པ་དྲུག་ཅུ་
པའི་འགྲེལ་པར་ཐེག་ཆེན་གྱི་མདོ་དྲངས་པ་ལས།།གང་སྡུག་བཇལ་
འདི་མ་ལུས་པར་སྤངས་པ། ཞེས་པ་ནས། འདོད་ཆགས་དང་བྲལ་བ་
འགོག་པ། མྱ་ངན་ལས་འདས་པའོ། །ཞེས་པའི་བར་གསུངས་སོ།།
གཉིས་པ་ནི། རིང་སོང་བའི་སྐབས་སུ་རྒྱས་པར་བཤད་ཟིན་པ་ལས་
ཤེས་སོ། །གསུམ་པ་ནི། ཁོ་ན་རེ། འོ་ན་ཉོན་སྒྲིབ་སྤངས་པའི་མྱང་
འདས་ཀྱི་རྣམ་གཞག་དེ་གང་ཞེ་ན། གོང་དུ་དྲངས་པའི་མདོ་དེས་ཕུང་
སོགས་ཀུན་རྫོབ་པའི་སྣང་བ་ནུབ་པའི་ཆོས་ཉིད་ལ་མངོན་སུམ་དུ་
མཉམ་པར་གཞག་པའི་ཐེག་ཆེན་དགྲ་བཅོམ་པའི་རྒྱུད་ཀྱི་མྱང་འདས་དེ་
ལྷག་མེད་མྱང་འདས་དངོས་སུ་བསྟན་ནས། ཕུང་སོགས་ཀུན་རྫོབ་པའི་
སྣང་བ་དང་བཅས་པའི་རྗེས་ཐོབ་ལ་གནས་པའི་ཐེག་ཆེན་དགྲ་བཅོམ་
259

པའི་རྒྱུད་ཀྱི་མྱང་འདས་དེ་ལྷག་བཅས་མྱང་འདས་སུ་ཤུགས་ལ་བསྟན་
པ་ཡིན་ཏེ། ·རྩ་ཤེའི་ཊཱི ཀ་ཆེན་ལས། ཕུང་པོ་ལྔ་ཆར་རང་བཞིན་གྱིས་སྐྱེ་
བ་མེད་པར་མངོན་སུམ་དུ་མཐོང་བའི་ཚེ་དེའི་ངོ་ན་ཕུང་པོ་མེད་པ་ཕུང་
པོ་འདི་མ་ལུས་པར་སྤངས་པ་ཞེས་བྱ་བའི་དོན་དུ་བཞེད་དོ། །ཞེས་
གསུངས་པའི་ཕྱིར།།དེས་ན་ཕུང་སོགས་ཀུན་རྫོབ་པའི་སྣང་བ་ནུབ་
པའི་ཆོས་ཉིད་ལ་རྩེ་གཅིག་ཏུ་མངོན་སུམ་དུ་མཉམ་པར་བཞག་པའི་
ཐེག་ཆེན་དགྲ་བཅོམ་པའི་རྒྱུད་ཀྱི་བྲལ་བ་དེ། ལྷག་མེད་མྱང་འདས་ཀྱི་
མཚན་ཉིད་ཡིན། ཕུང་སོགས་ཀུན་རྫོབ་པའི་སྣང་བ་དང་བཅས་པའི་
རྗེས་ཐོབ་ཡེ་ཤེས་ལ་གནས་པའི་ཐེག་ཆེན་དགྲ་བཅོམ་པའི་རྒྱུད་ཀྱི་
བྲལ་བ་དེ། ལྷག་བཅས་མྱང་འདས་ཀྱི་མཚན་ཉིད་ཡིན་ཏེ།།རྩ་ཤེའི་
ཊཱིཀ་ཆེན་ལས། དེས་ན་ཐེག་ཆེན་ལམ་གྱི་ཉོན་མོངས་ཟད་པར་སྤངས་
པའི་ཚེ། མཉམ་བཞག་གི་ངོ་ན་ཕུང་པོ་སྣང་བ་ལྷག་མ་མེད་པར་ནུབ་
པའི་འགོག་པ་ནི། དེའི་ལྷག་མེད་ཀྱི་མྱང་འདས་དང༌། དེའི་སྣང་བ་མ་
ནུབ་པའི་རྗེས་ཐོབ་ཀྱི་ཚེ། དེ་ལྷག་བཅས་ཀྱི་མྱང་འདས་སུ་འཇོག་པ་
ཡིན་ནོ། །ཞེས་གསུངས་པའི་ཕྱིར། རྒྱུ་མཚན་དེ་ཕྱིར་ཉན་ཐོས་ཀྱི་ལྷག་
བཅས་མྱང་འདས་ཐོབ་པ་ལ། དེས་ལྷག་མེད་མྱང་འདས་ཐོབ་པ་སྔོན་
དུ་འགྲོ་དགོས་ཏེ། ཉན་ཐོས་ཀྱི་མྱང་འདས་ཐོབ་མ་ཐག་པའི་གང་ཟག་
260

དེ་ཡིན་ན། དེའི་ལྷག་མེད་མྱང་འདས་ཐོབ་མ་ཐག་པའི་གང་ཟག་ཡིན་
དགོས་པ་གང་ཞིག །རྗེས་ཐོབ་ཡེ་ཤེས་དང་དགྲ་བཅོམ་པའི་མཁྱེན་
པའི་གཞི་མཐུན་ཐོབ་མ་ཐག་པའི་ཉན་ཐོས་དགྲ་བཅོམ་པ་ཡིན་ན།
དེས་ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པ་
ཡིན་དགོས་པའི་ཕྱིར་ཏེ། དང་པོ་དེ་ཡིན་ན་བདེན་སྣང་དང༌། ཀུན་རྫོབ་
པའི་སྣང་བ་རྒྱུད་ལ་མི་ལྡན་པའི་གང་ཟག་ཡིན་དགོས། ཕྱི་མ་དེ་ཡིན་ན་
(༥༩བ) དེ་གཉིས་ཀ་རྒྱུད་ལྡན་གྱི་གང་ཟག་ཡིན་དགོས་པའི་ཕྱིར།
རྩ་བའི་གསུམ་པའི་ངག་དོན་ནི་རྟོགས་སླའོ། །
༈ དགག་བྱ་ངོས་འཛིན་བཤད་པ།
གལ་ཏེ་རང་གི་མཚན་ཉིད་རྟེན་གྱུར་ན། །ཞེས་སོགས་གློ་ཀ་
གཅིག་གིས་སྐབས་སུ་སྔཪ་ལྟར་གསུམ་ལས།།དང་པོ་བཤད་ཟིན།
གཉིས་པ་ལ། དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་ངོས་འཛིན་
དགོས་པའི་རྒྱུ་མཚན་བཤད་པ། དེ་ངོས་བཟུང་བ། དོན་དམ་དཔྱོད་
བྱེད་ཀྱི་རྟགས་ཀྱི་དགག་བྱ་འགོག་བྱེད་ཀྱི་གཏན་ཚིགས་བཤད་པ་དང་
གསུམ་ལས། དང་པོ་ནི། དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་
ངོས་འཛིན་དགོས་ཏེ། དེ་ངོས་མ་ཟིན་ན། དེ་བཀག་པའི་དེ་ཁོ་ན་ཉིད་
ངོས་མི་ཟིན་པ་ཡིན་པའི་ཕྱིར་ཏེ། སྤྱོད་འཇུག་ལས། བརྟགས་པའི་
261

དངོས་ལ་མ་རེག་པར། །དེའི་དངོས་མེད་འཛིན་མ་ཡིན།།།ཞེས་
གསུངས་པའི་ཕྱིར། དེས་ན། ཐོག་མར་ང་སྙམ་པའི་བློ་ཤུགས་དྲག་
གཅིག་བསྐྱེད་ནས། བློ་དེ་ལ་ང་སྣང་ཚུལ་ཇི་ལྟར་འདུག་བློའི་ཟུཪ་
གཅིག་གིས་བལྟས་པ་ན།།བློ་དེ་་ལ་ལ་ང་ང་གང་གང་ལ་ཡང་མ་བལྟོས་པའི་
ཚུགས་ཐུབ་ལྟ་བུར་སྣང་བ་ཡིན་ལ།།དེ་ནི་དོན་དམ་དཔྱོད་བྱེད་ཀྱི་
རྟགས་ཀྱི་དགག་བྱ་འཆར་ཚུལ་ཡིན་ནོ། །གཉིས་པ་ལ། རང་རྒྱུད་པའི་
ལུགས་དང་ཐལ་འགྱུར་བའི་ལུགས་གཉིས་ལས། དང་པོ་ནི། སྤྱིར་ཡོད་
ན་རང་ངོས་ནས་གྲུབ་པས་ཁྱབ་ཅིང༌། དེ་བཞིན་དུ། རང་བཞིན་དང༌།
རང་གི་མཚན་ཉིད་དང་།།རང་གི་ངོ་བོས་སྒོ་ནས་དང་།།ངོ་བོ་ཉིད་
རྣམས་ཀྱིས་གྲུབ་པས་ཁྱབ་ཅིང༌། དངོས་པོ་ཡིན་ན། རྫས་སུ་གྲུབ་པས་
ཁྱབ་པར་འདོད་ཀྱང་ཆོས་རྣམས་དོན་དམ་པར་གྲུབ་པ། ཡང་དག་པར་
གྲུབ་པ། དེ་ཁོ་ན་ཉིད་དུ་གྲུབ་པ། རང་དབང་དུ་གྲུབ་པ་རྣམས་རེ་རེ་
ནས་དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་ཡིན་ནོ། །ཞེས་འདོད།
དངོས་པོ་བློའི་དབང་གིས་བཞག་ཙམ་མ་ཡིན་པར་ཡོད་པ་དེ། དངོས་
པོ་བདེན་མེད་དུ་སྒྲུབ་པའི་རྟགས་ཀྱི་དགག་བྱ་ཡིན་ཅིང་།དེ་དངོས་པོ་
བདེན་གྲུབ་ཏུ་འཛིན་པའི་རྟོག་པའི་ཞེན་ཡུལ་ཡིན་ནོ། །ཞེས་འདོད།
དེར་མ་ཟད་རང་རྒྱུད་པའི་ལུགས་ལ། ཆོས་རྣམས་ཐ་སྙད་དུ་ཡོད་པར་
262

འཇོག་པ་ལ། ཆོས་རྣམས་བློ་ལ་སྣང་ཙམ་དང༌། རང་ངོས་ནས་གྲུབ་པ་
གཉིས་ཚོགས་པ་དགོས་ཏེ། དེ་ལ་དང་པོ་མི་དགོས་ན། ཆོས་རྣམས་
རང་རང་གི་གནས་ལུགས་སུ་གྲུབ་དགོས་པས་བདེན་གྲུབ་ཏུ་འགྱུར་ལ།
ཕྱི་མ་མི་དགོས་ན། བུམ་པ་དང་རི་བོང་རྭ་གཉིས་རང་འཛིན་རྟོག་བློ་ལ་
སྣང་མི་སྣང་གི་ཁྱད་པར་མེད་པས། དེ་གཉིས་ལ་གྲུབ་མ་གྲུབ་ཁྱད་པར་
མེད་པར་འགྱུར་བའི་ཕྱིར། དཔེར་ན་མིག་སྔགས་ཀྱིས་བསླད་པའི་མིག་
ཤེས་ལ་རྡེའུ་ཤིང་རྟ་གླང་དུ་སྣང་དགོས་པའི་སྐྱོན་ཡོད་པའི་ཕྱིར། དེས་
ན་ཐལ་རང་གཉིས་ཀའི་ལུགས་ལ། ཆོས་རྣམས་བློའི་དབང་གིས་
བཞག་ཙམ་ཡིན་པར་འདོད་ཀྱང༌། འཇོག་ཚུལ་ལ་མི་འདྲ་བའི་ཁྱད་
པར་ཡོད་དེ། ཐལ་འགྱུར་བས་ཆོས་རྣམས་རྟོག་པའི་དབང་གིས་བཞག་
ཙམ་དུ་འདོད་ལ། རང་རྒྱུད་པའི་ཀུན་བཏགས་རྟོག་པའི་དབང་གིས་
བཞག་ཙམ་དུ་འདོད་ཀྱང༌། དེས་དངོས་པོ་དང༌། སྟོང་ཉིད་གཉིས་པོ་
གང་རུང་ཡིན་ན་རྟོག་པའི་དབང་གིས་བཞག་ཙམ་མ་ཡིན་པས་ཁྱབ་
ཅིང༌། དེ་གང་རུང་ཡིན་ན།·རྟོག་མེད་ཀྱི་ཤེས་པ་ལ་སྣང་བའི་དབང་
གིས་བཞག་པ་ཙམ་ཡིན་པས་ཁྱབ་པར་འདོད་པའི་ཕྱིར། དེར་མ་ཟད་
(༦༠ན) རང་རྒྱུད་པ་རྣམས་ནི་ཆོས་རྣམས་རང་བཞིན་གྱིས་གྲུབ་པའི་
རང་གི་ཞེན་ཡུལ་ལ་མ་འཁྲུལ་བའི་ཤེས་པ་ལ་སྣང་བའི་དབང་གིས་
263

ཡོད་པར་བཞག་པ་ཡིན་ནོ། །ཞེས་འདོད། ཐལ་འགྱུར་བ་རྣམས་ནི།
ཆོས་རྣམས་རང་གི་ཞེན་ཡུལ་ལ་འཁྲུལ་པའི་ཤེས་པ་ལ་སྣང་བའི་དབང་
གིས་ཡོད་པར་བཞག་པ་འདོད་པ་ཡིན་ཏེ། དྲང་ངེས་རྣམ་འབྱེད་ལས།
རང་རྒྱུད་པ་རྣམས་ཀྱིས་ཐ་སྙད་དུ་ཡོད་པར་འཇོག་པའི་ཤེས་པ་གནོད་
མེད་ནི་སྣང་ཡུལ་ལམ། ཞེན་ཡུལ་རང་གི་མཚན་ཉིད་ཀྱིས་གྲུབ་པ་ལ་
མ་འཁྲུལ་བ་ཞིག་ལ་འདོད་ལ། འདི་ལ་ཞེན་ཡུལ་ལ་འཁྲུལ་བའི་བློ་ལ་
སྣང་བའི་དབང་གིས་འཇོག་ནུས་པ་དུ་མ་ཞིག་ཡོད་པས། ཞེས་པ་དང༌།
ཡང་དེ་ཉིད་ལས། དབུ་མ་རང་རྒྱུད་པ་རྣམས་ནི་ཐ་སྙད་འདོགས་པའི་
བློའི་དབང་གིས་གཟུགས་ཚོར་ལ་སོགས་པ་འཇོག་མི་ནུས་ལ། གནོད་
པ་མེད་པའི་དབང་པོའི་ཤེས་པ་ལ་སོགས་པ་ལ་སྣང་བའི་དབང་གིས་ཐ་
སྙད་དུ་ཡོད་པར་འཇོག་ནུས་པར་འདོད་པས། བློའི་དབང་གིས་བཞག་
མ་བཞག་གི་ཇོ་ལ་ཡང་ཁྱད་པར་ཆེའོ། །ཞེས་གསུངས་པའི་ཕྱིར། ལུང་
དེའི་དོན་ནི། རང་རྒྱུད་པ་རྣམས་གཟུགས་སྒྲ་ལ་སོགས་པ་སྐྱེ་མཆེད་ཀྱི་
ཆོས་རྣམས་དབང་པོའི་མངོན་སུམ་ལ་སྣང་བའི་དབང་གིས་ཡོད་པར་
བཞག་པ་དང༌། ཚོར༌བ༌ལ་སོགས་པའི་ཤེས་པ་རྣམས་རང་ཉམས་སུ་
མྱོང་བའི་རང་རིག་མངོན་སུམ་ལ་སྣང་བའི་དབང་གིས་ཡོད་པར་བཞག་
པ་དང༌། སྟོང་ཉིད་རྣམས་ནི་རང་མངོན་སུམ་དུ་རྟོགས་པའི་རྣལ་འབྱོར་
264

མངོན་སུམ་ལ་སྣང་བའི་དབང་གིས་ཡོད་པར་བཞག་པར་འདོད་པ་ཡིན་
ནོ། །ཞེས་པ་ནི་དེའི་དོན་ཡིན་ནོ། །གཉིས་པ། ཐལ་འགྱུར་བའི་ལུགས་
ནི། ཆོས་རྣམས་དོན་དམ་པར་གྲུབ་པ། བདེན་པར་གྲུབ་པ་སོགས་ལྔའི་
སྟེང་དུ། ཆོས་རྣམས་རང་ངོས་ནས་གྲུབ་པ། རང་བཞིན་གྱིས་གྲུབ་པ།
རང་གི་མཚན་ཉིད་ཀྱིས་གྲུབ་པ། རང་གི་ངོ་བོས་སྒོ་ནས་གྲུབ་པ། ངོ་བོ་
ཉིད་ཀྱི་སྒོ་ནས་གྲུབ་པ། རྫས་སུ་གྲུབ་པ་རྣམས་རེ་རེ་ནས་དོན་དམ་
དཔྱོད་བྱེད་ཀྱི་རྟགས་ཀྱི་དགག་བྱ་ཡིན། དངོས་པོ་རྟོག་པའི་དབང་གིས་
བཞག་ཙམ་མ་ཡིན་པར་ཡོད་པ་དེ། དངོས་པོ་བདེན་མེད་དུ་སྒྲུབ་པའི་
རྟགས་ཀྱི་དགག་བྱ་དང༌། དེ་དངོས་པོ་བདེན་གྲུབ་ཏུ་འཛིན་པའི་རྟོག་
པའི་ཞེན་ཡུལ་གཉིས་ཀ་ཡིན་ཅིང༌། དངོས་པོ་རྟོག་པའི་དབང་གིས་
བཞག་ཙམ་མ་ཡིན་པར་ཡོད་པར་འཛིན་པའི་བློ་ལྷན་སྐྱེས་དེ་བདེན་
འཛིན་ཕྲ་མོ་ཡིན་ནོ། །དེས་ན་ཆོས་རྣམས་རྟོག་པའི་དབང་གིས་བཞག་
ཙམ་ཡིན་པ་ལ་ལུང་གི་ཤེས་བྱེད་ཡོད་དེ། ཉེ་བར་འཁོར་གྱིས་ཞུས་
པའི་མདོ་ལས། སྣ་ཚོགས་ཡིད་དགའ་མེ་ཏོག་ཁ་བྱེ་བ།།།གསེར་གྱི་
ཁང་མཆོག་འབར་བ་ཡིད་འོང་བ། །འདི་ན་དེ་ལ་བྱེད་པ་འགའ་མེད་
དེ། །དེ་དག་རྟོག་པའི་དབང་གིས་བཞག་པ་ཡིན། །ཞེས་པ་དང༌། བཞི་
བརྒྱ་པ་ལས། རྟོག་པ་མེད་པར་འདོད་ཆགས་ལ། །སོགས་པ་ཡོད་ཉིད་
265

ཡོད་ཀུན་ལ།།།ཡང་དག་དོན་དང་རྟོག་པ་ཞེས། །བློ་(༦༠བ) དང་
ལྡན་པ་སུ་ཞིག་འཛིན། །ཞེས་དང༌། དེའི་འགྲེལ་པར། རྟོག་པ་ཡོད་པ་
ཁོ་ནས་ཡོད་པ་དང༌། རྟོག་པ་མེད་པར་ཡོད་པ་ཉིད་མེད་པ་དེ་དག་ནི་
གོར་མ་ཆག་པར་ཐག་པ་བསྡོགས་པ་ལ་བཏགས་པའི་སྦྲུལ་ལྟར་རང་གི་
ངོ་བོས་མ་གྲུབ་པར་ངེས་སོ། །ཞེས་གསུངས་པའི་ཕྱིར། རྩ་འགྲེལ་འདི་
གཉིས་ནི། ཆོས་རྣམས་རྟོག་པ་ལ་སྣང་བའི་དབང་གིས་ཡོད་པར་
བཞག་པ་ཡིན་གྱི །དེ་ལ་སྣང་བའི་དབང་གིས་ཡོད་པར་མ་བཞག་པའི་
ཆོས་མེད་དོ། །ཞེས་བསྟན། དེས་ན་ཆོས་རྣམས་རྟོག་པས་བཞག་ཙམ་
མ་ཡིན་པར་ཡོད་པ། མིང་གིས་བཏགས་ཙམ་མིན་པར་ཡོད་པ།
་་ལ་རག་མ་ལས་པར་ཡོད་པ་རྣམས་ཀྱང་དོན་དམ་དཔྱོད་བྱེད་ཀྱི་
རྟགས་ཀྱི་དགག་བྱ་ཡིན་ཏེ། གཞི་གང་ཟག་གི་སྟེང་དུ་དེ་རྣམས་རེ་རེ་
ནས་ཡོད་པ་དེ། གང་ཟག་བདེན་མེད་དུ་བསྒྲུབ་པའི་རྟགས་ཀྱི་དགག་
བྱ་དང༌། གཞི་ཕུང་སོགས་ཀྱི་སྟེང་དུ་ཕུང་སོགས་བདེན་མེད་དུ་བསྒྲུབ་
པའི་རྟགས་ཀྱི་དགག་བྱ་ཡིན་པའི་ཕྱིར་ཏེ། ཕུང་སོགས་བདེན་འཛིན་དུ་
བསྒྲུབ་པ་དེ་རྣམས་རེ་རེ་ནས་མེད་པ་དེ་ཆོས་ཀྱི་བདག་མེད་ཕྲ་མོ་ཡིན་
ཏེ། བཞི་བརྒྱ་པ་ལས། འདི་ཀུན་རང་དབང་མེད་པ་སྟེ། །དེས་ན་
བདག་ཉིད་ཡོད་པ་ཡིན།། །ཞེས་པ་དང་། དེའི་འགྲེལ་པར།།འདི་ན་
266

གང་རང༌གི༌ངོ་བོ་དང༌། རང༌བཞིན་དང་རང་དབང༌དང༌། གཞན་ལ་
རག་མ་ལས་པ་ཡིན་པ་དེ་ལ་ནི། ཞེས་གསུངས་པའི་ཕྱིར། ཡང་དེ་ཉིད་
ལས། དེ་ལ་བདག་ཅེས་བྱ་བ་ནི་གང་ཟག་དངོས་པོ་རྣམས་ཀྱི་གཞན་ལ་
རག་མ་ལས་པའི་ངོ་བོའི་རང་བཞིན་ཏེ། དེ་མེད་པ་ནི་བདག་མེད་
པའོ། །དེ་ནི་ཆོས་དང་གང་ཟག་གི་དབྱེ་བས་གཉིས་སུ་རྟོགས་ཏེ་ཆོས་
ཀྱི་བདག་མེད་པའོ།།།ཞེས་གསུངས་པའི་ཕྱིར། དེས་ན།དངོས་པོ་
བློའི་དབང་གིས་བཞག་ཙམ་མ་ཡིན་པར་ཡོད་པ་དེ། དངོས་པོ་བདེན་
མེད་དུ་བསྒྲུབ་པའི་རྟགས་ཀྱི་དགག་བྱ་མིན་ཏེ། དངོས་པོ་རྟོག་པའི་
དབང་གིས་བཞག་ཙམ་མ་ཡིན་པར་ཡོད་པ་དེ། དེ་སྒྲུབ་ཀྱི་རྟགས་ཀྱི་
དགག་བྱ་ཡིན་པ་གང་ཞིག རྟོག་པའི་དབང་གིས་བཞག་ཙམ་དེ། བློའི་
དབང་གིས་བཞག་ཙམ་དེ་ལས་ཆེས་ཕྲ་བ་ཡིན་པའི་ཕྱིར། །
༈ གསུམ་པ་ལ། ཐོག་མར་ཐལ་རང་གཉིས་ཀྱི་ཁྱད་པར་བཤད་པ།
དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་འགོག་བྱེད་ཀྱི་གཏན་
ཚིགས་སོ་སོར་བཤད་པ། དེ་ལས་འཕྲོས་པའི་དོན་ཆོས་ཅན་མཐུན་
སྣང་བ་འགོག་པའི་རིགས་པ་བཤད་པ་དང་གསུམ་ལས། དང་པོ་ནི།
རྩ་ཤེའི་འགྲེལ་པ་ཚིག་གསལ་ལ་བརྟེན་ནས། ཐལ་འགྱུར་བའི་རང་གི་
མཚན་ཉིད་ཀྱིས་གྲུབ་པ་དང༌། གཞན་ལས་སྐྱེ་བ་དང༌། རང་རྒྱུད་ཀྱི་
267

རྟགས་རྣམས་མེད་པར་ཁས་ལེན་པ་དང༌། རང་རྒྱུད་པས་དེ་རྣམས་ཡོད་
པ་ཁོ་ནར་གྲུབ་སྟེ། བདག་སྐྱེ་འགོག་པའི་སངས་རྒྱས་བསྐྱངས་ཀྱི་
འགྲེལ་ཚིག་ལ་གནོད་བྱེད་སྟོན་པའི་ཤེས་རབ་སྒྲོན་མེའི་འགྲེལ་ཚིག་
དེས་རང་རྒྱུད་ཀྱི་རྟགས་ཡོད་པར་བསྟན་པ་དང༌། གཞན་སྐྱེ་འགོག་
པའི་སངས་རྒྱས་བསྐྱངས་ཀྱི་འགྲེལ་ཚིག་ལ་གནོད་བྱེད་སྟོན་པའི་ཤེས་
རབ་སྒྲོན་མེའི་འགྲེལ་ཚིག་དེས་གཞན་(༦༡ན) སྐྱེ་ཡོད་པར་བསྟན་པ་
ལ་བརྟེན་ནས་རང་རྒྱུད་པས་རང་གི་མཚན་ཉིད་ཀྱིས་གྲུབ་པ་དང༌།
གཞན་སྐྱེ་དང༌། རང་རྒྱུད་ཀྱི་རྟགས་རྣམས་ཡོད་པ་ཁོ་ནར་གྲུབ། དེ་
དག་གི་སྐྱོན་སྤོང་སྟོན་པའི་ཚིག་གི་འགྲེལ་ཚིག་རྣམས་ལ་བརྟེན་ནས་
ཐལ་འགྱུར་པས་དེ་རྣམས་མེད་པར་ཁས་ལེན་པར་གྲུབ་པའི་ཕྱིར་རོ།།
༈ དེས་ན། དབུ་མ་པའི་གྲུབ་མཐའ་སྨྲ་བའི་གང་ཟག་ལ། མཚན་
ཉིད། དབྱེ་བ། ཕྱེ་བའི་སོ་སོའི་རང་བཞིན་བཤད་པ་དང་གསུམ་ལས།
དང་པོ་ནི། དངོས་སྨྲ་བ་དང་ངོ་བོ་ཉིད་མེད་པར་སྨྲ་བ་གང་རུང་ཡང་
ཡིན། དངོས་པོ་བདེན་མེད་དུ་འདོད་པ་ཡང་ཡིན་པའི་གཞི་མཐུན་པར་
གྱུར་པའི་གང་ཟག་དེ། ངོ་བོ་ཉིད་མེད་པར་སྨྲ་བའི་མཚན་ཉིད་ཡིན།
རང་ཉིད་ཀྱིས་བདེན་མེད་དུ་ཁས་མ་བླངས་པའི་ཆོས་མེད་པའི་ནང་པ་
སངས་རྒྱས་པ་དེ། དེའི་གྲུབ་མཐའ་སྨྲ་བའི་མཚན་ཉིད་ཡིན། དངོས་པོ་
268

ལ་བདེན་གྲུབ་ཀྱི་ངོ་བོ་མེད་པར་འདོད་པས་ན། ངོ་བོ་ཉིད་མེད་པར་སྨྲ་
བ་ཞེས་བྱའོ། །གཉིས་པ་ནི། ངོ་བོ་ཉིད་མེད་པར་སྨྲ་བ་དང༌། དབུ་མ་
པ་དོན་གཅིག་པས། དབུ་མ་པ་ལ་དབྱེ་ན་ཐལ་འགྱུར་པ་དང་རང་རྒྱུད་
པ་གཉིས་ཡོད་དོ། །
༈ གསུམ་པ་ནི། དེ་གཉིས་གང་རུང་ཡང་ཡིན། ཆོས་ཐམས་ཅད་
རང་བཞིན་གྱིས་མ་གྲུབ་པར་འདོད་པ་ཡང་ཡིན་པའི་གཞི་མཐུན་པར་
གྱུར་པའི་གང་ཟག་དེ། ཐལ་འགྱུར་བའི་མཚན་ཉིད་ཡིན། དེ་གང་རུང་
ཡང་ཡིན། ཆོས་ཐམས་ཅད་རང་བཞིན་གྱིས་གྲུབ་པར་འདོད་པ་ཡང་
ཡིན་པའི་གཞི་མཐུན་པར་གྱུར་པའི་གང་ཟག་དེ། རང་རྒྱུད་པའི་མཚན་
ཉིད་ཡིན།། རང་ཉིད་ཀྱིས་རང་བཞིན་གྱིས་མ་གྲུབ་པཪ་ཁས་བླངས་
པའི་ཆོས་མེད་པའི་དབུ་མ་པར་དམིགས་པ་དེ། ཐལ་འགྱུར་བའི་གྲུབ་
མཐའ་སྨྲ་བའི་གང་ཟག་གི་མཚན་ཉིད་ཡིན། རང་ཉིད་ཀྱི་ཁས་བླངས་
པ་ཡང་ཡིན། རང་བཞིན་གྱིས་གྲུབ་པར་ཁས་མ་བླངས་པ་ཡང་ཡིན་
པའི་གཞི་མཐུན་མེད་པའི་ངོ་བོ་ཉིད་མེད་པར་སྨྲ་བ་དེ། རང་རྒྱུད་པའི་
གྲུབ་མཐའ་སྨྲ་བའི་གང་ཟག་གི་མཚན་ཉིད་ཡིན། སྒྲ་དོན་ནི། རང་རྒྱུད་
ཀྱི་རྟགས་ལ་མ་བརྟེན་པར། ཐལ་འགྱུར་ཡང་དག་ཙམ་ལ་བརྟེན་ནས་
ཕྱི་རྒོལ་གྱི་རྒྱུད་ཀྱི་ལོག་རྟོག་བཟློག་པར་འདོད་པས་ན་ཐལ་འགྱུར་བ་
269

ཞེས་བྱའོ། །རང་རྒྱུད་ཀྱི་རྟགས་ལ་བརྟེན་ནས་ཕྱི་རྒོལ་གྱི་རྒྱུད་ཀྱི་ལོག་
རྟོག་འགོག་ནུས་པ་དང་། བསྒྲུབ་བྱ་རྟོགས་པའི་རྗེས་དཔག་སྐྱེ་བར་
འདོད་པའི་རྒྱུ་མཚན་གྱིས་རང་རྒྱུད་པ་ཞེས་བྱའོ། །
རང་རྒྱུད་པ་ལ་དབྱེ་ན། མདོ་སྡེ་སྤྱོད་པའི་རང་རྒྱུད་པ་དང༌། རྣལ་
འབྱོར་སྤྱོད་པའི་རང་རྒྱུད་པ་གཉིས་ཡོད་དོ། །སློབ་དཔོན་ལེགས་ལྡན་
འབྱེད༌དང༌། སློབ་དཔོན་ཡེ་ཤེས་སྙིང་པོ་གཉིས་ལ་མདོ་སྡེ་སྤྱོད་པའི་
རང་རྒྱུད་པ་ཞེས་བརྗོད་པའི་རྒྱུ་མཚན་ཡོད་དེ། ཕྱི་རོལ་ཡོད་པར་ཁས་
ལེན་ཚུལ་མདོ་སྡེ་པ་དང་མཐུན་པའི་རྒྱུ་མཚན་གྱིས་དེ་ལྟར་བརྗོད་པའི་
ཕྱིར། སློབ་དཔོན་ཞི་བ་མཚོ་དང་། ཀ་མ་ལ་ཤཱི་ལ། འཕགས་སེང་
གཉིས་རྣམས་ལ་རྣལ་འབྱོར་སྤྱོད་པའི་རང་རྒྱུད་པ་ཞེས་བརྗོད་པའི་རྒྱུ་
མཚན་ཡོད་དེ། སེམས་ཙམ་པ་དང༌། རྣལ་འབྱོར་སྤྱོད་པ་པ། རྣམ་རིག་
པ་རྣམས་དོན་གཅིག་ཅིང༌། ཕྱིན་དོན་མེད་པར་ཁས་ལེན་ཚུལ་སེམས་
ཙམ་པ་དང་མཐུན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། །
༈ གཉིས་པ་དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་འགོག་
པའི་གཏན་ཚིགས་སོ་སོར་བཤད་པ་ལ། སློབ་དཔོན་སོ་སོའི་བཞེད་པ་
འགོད་པ་དང་། རྟེན་འབྲེལ་གྱི་གཏན་ཚིགས་བྱེ་བྲག་ཏུ་བཤད་པ་
གཉིས་(༦༡བ) ལས། དང་པོ་ནི། སློབ་དཔོན་ལེགས་ལྡན་འབྱེད་ནི།
270

དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་འགོག་པའི་རིགས་པའི་
གཙོ་བོ་འགལ་དམིགས་ཀྱི་རྟགས་ལ་མཛད་ལ། དེའི་རྣམ་གཞག་ནི་
འོག་ཏུ་འཆད་དོ།།།སློབ་དཔོན་ཡེ་ཤེས་སྙིང་པོ་ནི། དོན་དམ་དཔྱོད་
བྱེད་ཀྱི་རྟགས་ཀྱི་དགག་བྱ་འགོག་པའི་ཚེ། དངོས་པོ་ཆོས་ཅན། དོན་
དམ་པར་མི་སྐྱེ་སྟེ། རྒྱུ་དུ་མས་དོན་དམ་པར་འབྲས་བུ་དུ་མ་ཡང་མི་སྐྱེ།
རྒྱུ་གཅིག་གིས་དོན་དམ་པར་འབྲས་བུ་གཅིག་ཡང་མི་བསྐྱེད། རྒྱུ་
གཅིག་གིས་དོན་དམ་པར་འབྲས་བུ་དུ་མ་ཡང་མི་བསྐྱེད་པའི་ཕྱིར།
ཞེས་མུ་བཞི་སྐྱེ་འགོག་གི་གཏན་ཚིགས་འགོད་པར་མཛད་པ་ཡིན་ཏེ།
སློབ་དཔོན་ཡེ་ཤེས་སྙིང་པོས་མཛད་པའི་བདེན་གཉིས་ལས། དུ་མས་
དངོས་པོ་གཅིག་མི་བྱེད། །དུ་མས་དུ་མ་བྱེད་མ་ཡིན། །གཅིག་གིས་དུ་
མའི་དངོས་མི་བྱེད། །གཅིག་གིས་གཅིག་བྱེད་པའང་མིན། །ཞེས་
གསུངས་པའི་ཕྱིར། སློབ་དཔོན་ཞི་བ་མཚོ་ནི། དེ་འགོག་པའི་རིགས་
པའི་གཙོ་བོ་ནི། ཡབ་སྲས་མཇལ་བའི་མདོ་དང༌། ལང་ཀར་གཤེགས་
པའི་མདོའི་རྗེས་སུ་འབྲངས་ནས། དངོས་པོ་ཆོས་ཅན། བདེན་པར་
མེད་དེ། བདེན་པར་གྲུབ་པའི་གཅིག་དང༌། བདེན་པར་གྲུབ་པའི་དུ་མ་
གང་རུང་དང་བྲལ་བ་ཡིན་པའི་ཕྱིར། དཔེར་ན་མེ་ལོང་ནང་གི་
གཟུགས་བརྙན་བཞིན། ཞེས་གཅིག་དང་དུ་བྲལ་གྱི་གཏན་ཚིགས་
271

འགོད་པར་མཛད་པ་ཡིན་ཏེ། སློབ་དཔོན་ཞི་བ་མཚོའི་དབུ་མ་རྒྱན་
ལས། བདག་དང་གཞན་སྨྲའི་དངོས་འདི་དག །ཡང་དག་པ་དང་གཅིག་
པ་སྟེ། །དུ་མའི་རང་བཞིན་བྲལ་བའི་ཕྱིར། །རང་བཞིན་མེད་དེ་
སེང་གེ་
གཟུགས་བརྙན་བཞིན། །ཞེས་གསུངས་པའི་ཕྱིར། སློབ་དཔོན་
བཟང་པོ་ཡང་སྔར་ལྟར་བཞེད་པ་ཡིན་ཏེ། འགྲེལ་པ་དོན་གསལ་ལས།
གཅིག་དང་དུ་མའི་ངོ་བོ་ཉིད་དང་བྲལ་བའི་ཕྱིར་ཞེས་བྱ་བ་ལ་སོགས་
པའི་ཚད་མས་ཞེས་སོགས་གསུངས་པའི་ཕྱིར། སློབ་དཔོན་ཀ་མ་ལ་ཤཱི་
ལ་ནི། དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་འགོག་པའི་ཚེ།
དངོས་པོ་ཆོས་ཅན། དོན་དམ་པར་མི་སྐྱེ་སྟེ། བདག་ལས་ཀྱང་མི་སྐྱེ།
དོན་དམ་པར་གཞན་ལས་ཀྱང་མི་སྐྱེ། བདག་གཞན་གཉིས་ཀ་ལས་
ཀྱང་མི་སྐྱེ། རྒྱུ་མེད་ལས་ཀྱང་མི་སྐྱེ་བའི་ཕྱིར། ཞེས་རྒྱུ་ལ་དཔྱོད་པ་རྡོ་
རྗེ་གཟེགས་མའི་གཏན་ཚིགས་དང༌། ཡང༌། དངོས་པོ་ཆོས་ཅན། དོན་
དམ་པར་མི་སྐྱེ་སྟེ། རང་གི་རྒྱུའི་དུས་ན་ཡོད་པའི་ཚུལ་གྱིས་ཡང་མི་སྐྱེ།
རང་གི་རྒྱུའི་དུས་ན་མེད་པའི་ཚུལ་གྱིས་ཡང་མི་སྐྱེ། རང་གི་རྒྱུའི་དུས་ན་
མེད་པའི་ཚུལ་གྱིས་ཡང་དོན་དམ་པར་མི་སྐྱེ། རང་གི་རྒྱུའི་དུས་ན་ཡོད་
མེད་གཉིས་ཀ་མ་ཡིན་པའི་ཚུལ་གྱིས་ཡང་དོན་དམ་པར་མི་སྐྱེ་བའི་
ཕྱིར། ཞེས་འབྲས་བུ་ལ་དཔྱོད་པ་ཡོད་མེད་སྐྱེ་འགོག་གི་གཏན་ཚིགས་
272

སོགས་འགོད་པར་མཛད་པ་ཡིན་ཏེ། དབུ་མ་སྣང་བ་ལས། གང་དག་
དོན་དམ་པར་རང་དང་གཞན་དང་གཉིས་ཀ་ལས་སྐྱེ་བ་དང་རྒྱུ་མེད་པ་
ལས་སྐྱེ་བ་དང་བྲལ་བ་དེ་དག་ནི་ཡང་དག་པར་ངོ་བོ་ཉིད་མེད་པ་ཡིན་
ཏེ། དཔེར་ན་ནམ་མཁའི་པདྨོ་ལ་སོགས་པ་ལྟ་བུའོ། །རང་དང་གཞན་
གྱིས་ཡང་དག་པར་ཡོད་པར་སྨྲ་བའི་དངོས་པོ་ཐམས་ཅད་ཀྱང་དེ་དང་
འདྲ་བ་ཁོ་ན་ཡིན་ནོ། །ཞེས་གསུངས་པའི་ཕྱིར། དེས་ན་ཐལ་འགྱུར་
བས་གཞན་སྐྱེ་ཐ་སྙད་དུ་མི་འདོད་པས། དངོས་པོ་གཞན་ལས་སྐྱེ་བ་
འགོག་(༦༢ ན) པའི་ཚེ། དོན་དམ་པར་གཞན་ལས་མི་སྐྱེ་སྟེ། ཞེས་
སྦྱོར་བ་མི་དགོས་ལ། རང་རྒྱུད་པས་གཞན་སྐྱེ་ཐ་སྙད་དུ་ཡོད་པའི་རྒྱུ་
མཚན་གྱིས། དངོས་པོ་ཆོས་ཅན། དོན་དམ་པར་གཞན་ལས་མི་སྐྱེ་སྟེ།
ཞེས་སྦྱར་དགོས་ཏེ། སྐལ་བཟང་མིག་འབྱེད་ལས། གཞན་སྐྱེ་ཐ ལ་
འགྱུར་བ་ཐ་སྙད་དུ་ཡང་མི་སྲིད་པར་འདོད་ཅིང༌། རང་རྒྱུད་པ། ཐ་སྙད་
དུ་གཞན་སྐྱེ་ཁས་ལེན་པས། གཞན་སྐྱེ་འགོག་པ་ལ་ངེས་པར་དོན་དམ་
གྱི་ཁྱད་པར་སྦྱོར་གྱི །ཐ་སྙད་དུ་ཡང་གཞན་སྐྱེ་མེད་པར་རང་རྒྱུད་པའི་
གཞུང་གང་ལས་ཀྱང་མ་བཤད་ཅིང་ཞི་འཚོ་ཡབ་སྲས་དང་།
འཕགས་སེང་སོགས་རྒྱུ་འབྲས་རྫས་གཞན་བཞེད་པ་དེ་དག་གི་གཞུང་
ལས་ཤིན་ཏུ་གསལ་ལོ། །ཞེས་གསུངས་པའི་ཕྱིར། །
273

༈ གཉིས་པ་ནི། དངོས་པོ་ཆོས་ཅན། བདེན་པར་མེད་དེ། རྟེན་
འབྲེལ་ཡིན་པའི་ཕྱིར། ཞེས། རྟེན་འབྲེལ་དེ་དངོས་པོ་བདེན་མེད་དུ་
བསྒྲུབ་བྱའི་རྟགས་སུ་བཀོད་པའི་བྱེད་པ་ལ་བརྟེན་ནས་རྟག་ཆད་ཀྱི་
མཐའ་གཉིས་སེལ་བ་ཡིན་ཏེ། འདི་ཉིད་ལས། དེ་ཕྱིར་རྟེན་འབྱུང༌
རིགས་པ་འདི་ཡིས་ནི། །ལྟ་ངན་དྲ་བ་མཐའ་དག་གཅོད་པར་བྱེད། །
ཅེས་པ་དང༌། དེའི་རང་འགྲེལ་ལས་ཀྱང༌། དེའི་ཕྱིར་རྟེན་ཅིང་འབྲེལ་
བར་འབྱུང་བ་རྐྱེན་ཉིད་འདི་པ་ཙམ་གྱིས་རིགས་པ་འདིས་ཇི་སྐད་
བཤད་པའི་ལྟ་བ་ངན་པའི་དྲ་བ་མཐའ་དག་གཅོད་པར་ཡིན་ནོ། །ཞེས་
གསུངས་པའི་ཕྱིར། རྟེན་འབྲེལ་གྱི་རྟགས་ཀྱིས་དངོས་པོ་རང་བཞིན་
གྱིས་སྐྱེ་བ་འགོག་པ་འདི། བཅོམ་ལྡན་འདས་ཀྱི་དགོངས་པ་ཡིན་ཏེ།
ལང་ཀར་གཤེགས་པའི་མདོ་ཚིག་གསལ་དུ་དྲངས་པ་ལས། བློ་གྲོས་
ཆེན་པོ་རང་བཞིན་གྱིས་མ་སྐྱེས་པ་ལ་དགོངས་ནས། ངས་ཆོས་ཐམས་
ཅད་མ་སྐྱེས་པའོ་ཞེས་བསྟན་ཏེ། ཞེས་གསུངས་པའི་ཕྱིར། རྒྱུ་མཚན་
དེས་ན་འཕགས་པ་ཀླུ་སྒྲུབ་ཀྱིས། རྩ་ཤེར། གང་གིས་རྟེན་ཅིང་འབྲེལ་
བར༌འབྱུང༌། །ཞེས་སོགས་དང༌། རིགས་པ་དྲུག་ཅུ་པར། གང་གིས་སྐྱེ་
དང་འཇིག་པ་དག །ཅེས་སོགས་དང༌། རྩོད་ཟློག་ཏུ། གང་གིས་སྟོང་
དང་རྟེན་འབྱུང་དག །ཅེས་སོགས་དང༌། བསམ་གྱིས་མི་ཁྱབ་པར་
274

བསྟོད་པ་ལས། གང་གིས་དངོས་པོ་རྟེན་འབྱུང་རྣམས། ཞེས་སོགས་
སྟོན་པ་སངས་རྒྱས་བཅོམ་ལྡན་འདས་ལ་རྟེན་འབྱུང་གི་དེ་ཁོ་ན་ཉིད་
གསུངས་པ་ཉིད་ཀྱི་སྒོ་ནས་བསྟོད་པ་མཛད་པ་ཡིན་ཏེ། རྣམ་བཤད་
ལས། དེའི་ཕྱིར་རིགས་པའི་རྒྱལ་པོ་རྟེན་འབྱུང་གི་རིགས་པ་ཉིད་ཀྱིས་
རང་བཞིན་གྱིས་སྐྱེ་བ་འགོག་པ་འདི་ཉིད་བཅོམ་ལྡན་འདས་ཀྱིས་
གསུངས་པས་ཐུགས་འཕྲོག་ནས། རྩ་ཤེ་དང་རིགས་པ་དྲུག་ཅུ་པ་
སོགས་གཞུང་དུ་མར་འཕགས་པས་བཅོམ་ལྡན་འདས་ལ་རྟེན་འབྱུང་
གསུངས་པ་ཉིད་ཀྱིས་སྒོ་ནས་བསྟོད་པ་མཛད་པ་ལ། ཞེས་གསུངས་
པའི་ཕྱིར། །
༈ ཆོས་ཅན་མཐུན་སྣང་བ་འགོག་པའི་རིགས་པ་
སོགས་བཤད་པ།
གསུམ་པ་དེ་ལས་འཕྲོས་པའི་དོན་ཆོས་ཅན་མཐུན་སྣང་བ་
འགོག་པའི་རིགས་པ་བཤད་པ་ལ། ཤེས་རབ་སྒྲོན་མེ་ལས་བདག་སྐྱེ་
འགོག་པའི་རིགས་པ་བཤད་པའི་ཚུལ། དེ་ལ་དཔལ་ལྡན་ཟླ་བ་གྲགས་
པས་(༦༢བ) སྐྱོན་བརྗོད་མཛད་པའི་ཚུལ། དེའི་སྐྱོན་སྤོང་གི་ལན་
དགག་པའི་ཚུལ་དང་གསུམ་ལས། དང་པོ་ནི། མིག་སོགས་ནང་གི་སྐྱེ་
མཆེད་རྣམས་ཆོས་ཅན། དོན་དམ་པར་བདག་ལས་མི་སྐྱེ་སྟེ། ཡོད་པའི་
275

ཕྱིར། དཔེར་ན་ཤེས་པ་བཞིན་ནོ།།།ཞེས་འགལ་དམིགས་ཀྱི་གཏན་
ཚིགས་འགོད་པར་བྱེད་པ་ཡིན་ཏེ། ཤེས་རབ་སྒྲོན་མེ་ལས། དོན་དམ་
པར་ནང་གི་སྐྱེ་མཆེད་རྣམས་བདག་ལས་སྐྱེ་བ་མེད་པར་ངེས་ཏེ། ཡོད་
པའི་ཕྱིར། དཔེར་ན་ཤེས་པ་ཡོད་པ་ཉིད་བཞིན་ནོ། །ཞེས་གསུངས།
༈ གཉིས་པ་ལ། དོན་དམ་གྱི་ཁྱད་པར་བསྒྲུབ་བྱའི་ཆོས་ཀྱི་ཁྱད་
པར་ལ་སྦྱོར་བ་འགོག་པའི་རིགས་པ་དང༌། དོན་དམ་གྱི་ཁྱད་པར་ཆོས་
ཅན་གྱི་ཁྱད་པར་ལ་སྦྱོར་བ་འགོག་པའི་རིགས་པ་དང་གཉིས་ལས།
དང་པོ་ནི། འོ་ན་མིག་སོགས་ནང་གི་སྐྱེ་མཆེད་རྣམས་བདག་ལས་སྐྱེ་བ་
འགོག་པ་ལ། དོན་དམ་པ་ཞེས་དོན་དམ་གྱི་ཁྱད་པར་སྨོས་དགོས་པའི་
རྒྱུ་མཚན་དེ་ཅི་ཡིན་ཞེས་པའི་དྲི་བ་དེ་འགོད་པར་བྱེད་པ་ལ། ཚིག་
གསལ་ལས། འདིར་དོན་དམ་པར་ཞེས་བྱ་བའི་ཁྱད་པར་ཅིའི་ཕྱིར་ཉེ་
བར་བཀོད་པ་ཡིན། ཞེས་པ་འདི་བྱུང༌། འདིའི་ལན་ལ་ཁ་ཅིག དེའི་རྒྱུ་
མཚན་ཡོད་དེ། བདག་སྐྱེ་དོན་དམ་པར་འགོག་ལ། ཀུན་རྫོབ་ཏུ་མི་
འགོག་པའི་རྒྱུ་མཚན་གྱིས་ཡིན་པའི་ཕྱིར། ཀུན་རྫོབ་ཏུ་བདག་སྐྱེ་མི་
འགོག་སྟེ།·ཀུན་རྫོབ་ཏུ་བདག་སྐྱེ་ཡོད་པའི་ཕྱིར། ཞེས་པའི་ཁོ་བོའི་
ལན་དེ་སྟོན་པ་ལ།།ཚིག་གསལ་ལས། གལ་ཏེ་འཇིག་རྟེན་གྱི་ཀུན་
རྫོབ་ཏུ་སྐྱེ་བར་ཁས་བླངས་པར་དགག་པར་བྱ་བ་མིན་པའི་ཕྱིར་དང༌།
276

འགོག་ན་ཡང་ཁས་ཇངས་པའི་གནོད་པར་ཐལ་བར་འགྱུར་པའི་ཕྱིར་རོ་
ཞེ་ན། ཞེས་པ་འདི་བྱུང་། དེ་ལྟར་སྦྱོར་བ་དེ་མི་འཐད་པར་ཐལ།
བདག་སྐྱེ་ཀུན་རྫོབ་དང༌། དོན་དམ་པར་གང་དུ་ཡང་མེད་པར། ས་ལུ་
ལྗང་བའི་མདོ་དང་། རྩ་ཤེ། འདི་ཉིད་རྣམས་ལས་རིམ་པ་བཞིན་
གསུངས་པའི་ཕྱིར། ཞེས་སྟོན་པ་ལ། ཚིག་གསལ་ལས། འདི་ནི་
རིགས་པ་མིན་ཏེ། བདག་ལས་སྐྱེ་བ་ནི་ཀུན་རྫོབ་ཏུ་ཡང་ཁས་མ་བླངས་
པའི་ཕྱིར་རོ། །ཇི་སྐད་དུ་མདོ་ལས། ས་བོན་གྱི་རྒྱུ་ལས་བྱུང་བའི་མྱུ་གུ་
དེ་ཡང་སྐྱེ་ན་ནི།།བདག་གིས་མ་བྱས། གཞན་གྱིས་མ་བྱས། གཉིས་
ཀས་མ་བྱས། དབང་ཕྱུག་གིས་མ་བྱས། དུས་ཀྱིས་མ་བསྐྱུར། ཕྲ་རབ་
ལས་མ་བྱུང༌། རང་བཞིན་ལས་མ་བྱུང༌། ངོ་བོ་ཉིད་ལས་མ་བྱུང༌། རྒྱུ་
མེད་ལས་མ་སྐྱེས། ཞེས་གསུངས་པ་དང༌། དེ་བཞིན་དུ། ས་བོན་ཡོད་
ན་མྱུ་གུ་སྔར་བཞིན་ཏེ། །ས་བོན་གང་ཡིན་མྱུ་གུ་དེ་ཉིད་མིན། །དེ་
ལས་གཞན་མིན་དེ་ཡང་མ་ཡིན་ཏེ། །དེ་ལྟར་རྟག་མིན་ཆད་མིན་
ཆོས་ཉིད་དོ། །ཞེས་གསུངས་པ་དང༌། འདི་ཉིད་ལས་ཀྱང༌། གང་ལ་
བརྟེན་ཏེ་གང་བྱུང་བ། །དེ་ནི་རེ་ཞིག་དེ་ཉིད་མིན། །དེ་ལས་གཞན་པ
འང་མ་ཡིན་ཏེ། །དེ་ཕྱིར་ཆད་མིན་རྟག་མ་ཡིན། །ཞེས་འཆད་དོ། །ཞེས་
གསུངས་པའི་ཕྱིར་རོ།།།གཉིས་པ་ནི། ཁོ་ན་རེ། དོན་དམ་པར་མིག་
277

སོགས་ཀུན་རྫོབ་ཏུ་བདག་ལས་སྐྱེ་བ་འགོག་པའི་ཕྱིར་དུ་དོན་དམ་གྱི་
ཁྱད་པར་གྱི་ཚིག་སྨོས་སོ། །ཞེ་ན། དེ་མི་འཐད་པར་ཐལ། ཡོད་པ་དེ་
དོན་དམ་པར་མིག་སོགས་བདག་ལས་མི་སྐྱེ་བར་བསྒྲུབ་པའི་རྟགས་མ་
ཡིན་པའི་ཕྱིར་ཏེ། ཡོད་པའི་རྟགས་ཀྱིས་དེ་ཉིད་ཀྱི་ཤེས་(༦༣ན)
འདོད་ཆོས་ཅན་སྐྱོན་མེད་དང་།།ཡོད་པའི་རྟགས་ཀྱིས་དེ་ཉིད་ཀྱི་
ཕྱོགས་ཆོས་མ་གྲུབ་པའི་ཕྱིར་ཏེ། དོན་དམ་པར་མིག་གི་སྐྱེ་མཆེད་ལ་
སོགས་པ་མེད་པའི་ཕྱིར་ཏེ། དེ་ཡོད་པར་དབུ་མ་པས་ཁས་བླངས་པ་
མེད་པའི་ཕྱིར།ཞེས་སྟོན་པ་ལ། ཚིག་གསལ་ལས། གཞན་ཡང་གལ་ཏེ་
ཀུན་རྫོབ་ཏུ་སྐྱེ་བ་དགག་་པར་འདོད་ནས་ཁྱད་པར་འདིར་འགོད་པར་
བྱེད་ན་ནི་དེའི་ཚེ་རང་ལ་གཞི་མ་གྲུབ་པའི་ཕྱོགས་ཀྱི་ཉེས་པའམ། གཞི་
མ་གྲུབ་པའི་གཏན་ཚིགས་ཀྱི་སྐྱོན་དུ་འགྱུར་ཏེ། རང་གི་དོན་དམ་
པར་མིག་ལ་སོགས་པའི་སྐྱེ་མཆེད་རྣམས་ཁས་མ་བླངས་པའི་ཕྱིར།
ཞེས་པ་འདི་བྱུང་།
༈ གསུམ་པ་དེའི་སྐྱོན་སྤོང་གི་ལན་དགག་པ་ལ། སྐྱོན་སྤོང་གི་ལན་
དངོས་དང༌། དེ་འགོག་བྱེད་ཀྱི་རིགས་པ་གཉིས་ལས།།དང་པོ་ནི།
སློབ་དཔོན་ལེགས་ལྡན་འབྱེད་ན་རེ། དབུ་མ་པས་གྲངས་ཅན་ལ་མིག་
སོགས་བདག་ལས་སྐྱེ་བ་འགོག་པའི་ཚེ། དོན་དམ་པར་མིག་སོགས་
278

དང༌། མིག་སོགས་ཀུན་རྫོབ་པ་གང་ཆོས་ཅན་དུ་འཛིན་པ་བཏགས་
པའི་སྒོ་ནས་སྐྱོན་བརྗོད་བྱེད་པ་མི་རིགས་ཏེ། དེའི་ཚེ་དེ་གཉིས་གང་
ཡང་ཆོས་ཅན་དུ་མི་འཛིན་པར་མིག་སོགས་ཙམ་དེ་གཉིས་ཀ་ལ་མཐུན་
སྣང་དུ་གྲུབ་པའི་སྒོ་ནས་མིག་སོགས་ཙམ་དེ་སྐོར་གྱི་ཆོས་ཅན་དུ་འཛིན་
པའི་ཕྱིར། དཔེར་ན་རང་སྡེ་དངོས་སྨྲ་བས། བྱེ་བྲག་པ་ལ་སྒྲ་མི་རྟག་
པར་སྒྲུབ་པ་ན། དངོས་སྨྲ་བའི་འདོད་པ་འབྱུང་འགྱུར་གྱི་སྒྲ་དང་བྱེ་
བྲག་པས་འདོད་པའི་ནམ་མཁའི་ཡོན་ཏན་གྱི་སྒྲ་གང་ཡང་སྦྱོར་བ་དེ་
སྐོར་གྱི་ཆོས་ཅན་དུ་མི་འཛིན་པར། སྒྲ་ཙམ་དེ་གཉིས་ཀ་ལ་མཐུན་སྣང་
དུ་གྲུབ་པའི་སྒོ་ནས་དེ་སྐོར་གྱི་ཆོས་ཅན་དུ་འཛིན་པ་ཡིན་ཏེ། འབྱུང་
འགྱུར་གྱི་སྒྲ་བྱེ་བྲག་པས་ཁས་མ་བླངས། ནམ་མཁའི་ཡོན་ཏན་གྱི་སྒྲ་
དངོས་སྨྲ་བས་ཁས་མ་བླངས་པའི་ཕྱིར། དེ་བཞིན་དུ་བྱེ་བྲག་པས་
གསལ་བྱེད་པ་ལ་སྒྲ་མི་རྟག་པར་བསྒྲུབ་པ་ན། བྱེ་བྲག་པས་འདོད་པའི་
བྱས་པའི་སྒྲ་དང་གསལ་བྱེད་པས་འདོད་པའི་རང་གི་རྒྱུའི་དུས་ན་
མངོན་པར་མི་གསལ་བའི་ཚུལ་གྱིས་ཡོད་ཅིང༌། སླར་ཡང་རྐྱེན་གྱིས་
མངོན་པར་གསལ་བར་བྱས་པའི་སྒྲ་གང་ཡང་དེ་ཉིད་ཀྱི་ཆོས་ཅན་དུ་མི་
འཛིན་པར། སྒྲ་ཙམ་དེ་གཉིས་ཀ་ལ་མཐུན་སྣང་དུ་གྲུབ་པའི་སྒོ་ནས་
ཉིད་ཀྱི་ཆོས་ཅན་དུ་འཛིན་པ་དང༌། རང་སྡེ་དངོས་སྨྲ་བས་གྲངས་ཅན་
279

ལ་སྒྲ་འཇིག་པར་བསྒྲུབ་པ་ན། དངོས་སྨྲ་བའི་འདོད་པ་ཕྱིས་རྒྱུ་དོན་
གཞན་ལ་བལྟོས་མེད་ཀྱི་སྒྲ་དང༌། གྲངས་ཅན་པས་འདོད་པའི་ཕྱིས་རྒྱུ་
དོན་གཞན་ལ་ལྟོས་བཅས་ཀྱི་སྒྲ་གང་ཡང་དེ་ཉིད་ཀྱི་ཆོས་ཅན་དུ་མི་
འཛིན་པར། སྒྲ་ཙམ་དེ་གཉིས་ཀ་ལ་མཐུན་སྣང་དུ་གྲུབ་པའི་སྒོ་ནས་དེ་
ཉིད་ཀྱི་ཆོས་ཅན་དུ་འཛིན་པའི་དཔེ་དེ་བཞིན། ཞེས་སྟོན་པ་ལ། ཚིག་
གསལ་ལས། ཅི་སྟེ་ཇི་ལྟར་སྒྲ་མི་རྟག༌ཅེས༌བྱ༌བ༌ལ་༌ཆོས༌དང༌། ཆོས་
ཅན་གཉིས་སྤྱི་ཉིད་བཟུང་བ་ཡིན་གྱི་ཁྱད་པར་ནི་མ་ཡིན་ཏེ། ཁྱད་པར་
འཛིན་ན་ནི་རྗེས་སུ་དཔག་པ་དང་རྗེས་སུ་དཔག་པར་བྱ་བའི་ཐ་སྙད་
མེད་པར་འགྱུར་རོ། །འདི་ལྟར་གལ་ཏེ་འབྱུང་བ་ཆེན་པོ་བཞི་ལས་གྱུར་
པའི་སྒྲ་འཛིན་ན་ནི། འདི་ཕ་རོལ་པོ་ལ་མ་གྲུབ་བོ། །འོན་ཏེ་(༦༣བ)
ནམ་མཁའི་ཡོན་ཏན་འཛིན་ན་ནི་དེ་རང་ཉིད་སངས་རྒྱས་པ་ལ་མ་གྲུབ་
པ་ཡིན་ཏེ། དེ་བཞིན་དུ་བྱེ་བྲག་པས་སྒྲ་མི་རྟག་པར་དམ་བཅའ་བ་ན་
ཡང༌། བྱས་པའི་སྒྲ་འཛིན་ན་དེ་གཞན་ལ་མ་གྲུབ་བོ། །འོན་ཏེ་མངོན་
པར་གསལ་བར་བྱ་བ་ཡིན་ན་དེ་རང་ལ་མ་གྲུབ་པ་ཡིན་ནོ། །དེ་བཞིན་
དུ་ཅི་རིགས་པར་འཇིགས་པ་ཡང་གལ་ཏེ་རྒྱུ་དང་བཅས་པ་ཡིན་ན། དེ་
སངས་རྒྱས་པ་རང་ལ་མ་གྲུབ་པ་ཡིན་ལ། འོན་ཏེ་རྒྱུ་མེད་པ་ཡིན་ན་ནི་
དེ་ཕ་རོལ་པོ་ལ་མ་གྲུབ་པ་ཡིན་ནོ། །དེའི་ཕྱིར་ཅི་ལྟར་འདིར་ཆོས་དང་
280

ཆོས་ཅན་སྤྱི་ཙམ་ཞིག་འཛིན་པ་དེ་བཞིན་དུ། འདིར་ཡང་ཁྱད་པར་དོར་
བའི་ཆོས་ཅན་ཙམ་ཞིག་འཛིན་པར་འགྱུར་རོ་ཞེ་ན།། ཞེས་པ་འདི་
གསུངས་སོ། །
༈ གཉིས་པ། དེ་འགོག་པའི་རིགས་པ་བཤད་པ་ལ། དོན་བཀག་པ་
དང༌། དཔེ་དོན་མི་མཚུངས་པའི་ལན་གཉིས། དང་པོ་ལ། བཤད་བྱའི་
ལུང་འགོད་པ་དང༌། ལུང་གི་དོན་བཤད་པ་གཉིས། དང་པོ་ནི། ཚིག་
གསལ་ལས། དེ་ནི་དེ་ལྟ་མ་ཡིན་ཏེ། འདི་ལྟར་གང་གི་ཚེ་འདིར་སྐྱེ་བ་
བཀག་པ་བསྒྲུབ་བྱའི་ཆོས་སུ་འདོད་པ་དེའི་ཚེ་དེ་ཁོ་ན་དེའི་རྟེན་ཆོས་
ཅན་ཕྱིན་ཅི་ལོག་ཙམ་གྱི་བདག་གི་དངོས་པོ་རྙེད་པ་ནི་ཉམས་པར་གྱུར་
པར་འདིས་རང་ཉིད་ཀྱི་ཁས་བླངས་པ་ཉིད་དོ། །ཕྱིན་ཅི་ལོག་དང་ཕྱིན་
ཅི་མ་ལོག་པ་དག་ནི་ཐ་དད་པ་ཡིན་ནོ། །དེའི་ཕྱིར་གང་གི་ཚེ་རབ་རིབ་
ཅན་གྱིས་སྐྲ་ཤད་ལ་སོགས་པ་ལྟར་ཕྱིན་ཅི་ལོག་གི་ཡོད་པ་མིན་པ་ཡོད་
པ་ཉིད་དུ་འཛིན་པ་དེའི་ཚེ་ནི་ཡོད་པར་འགྱུར་བའི་དོན་ཆ་ཙམ་ཡང་
དམིགས་པར་ག་ལ་འགྱུར། གང་གི་ཚེ་རབ་རིབ་ཅན་མ་ཡིན་པས་སྐྲ་
ཤད་ལ་སོགས་པ་ལྟར་ཕྱིན་ཅི་མ་ལོག་པས་ཡང་དག་པ་མིན་པ་སྒྲོ་མི་
འདོགས་པ་དེའི་ཚེ་ན་ཡང་གང་གིས་ན་དེའི་ཚེ་ཀུན་རྫོབ་ཏུ་འགྱུར་བ་
ཡོད་པ་མ་ཡིན་པར་འགྱུར་བའི་དོན་ཆ་ཙམ་ཡང་དམིགས་པར་ག་ལ་
281

ཡོད། དེ་ཉིད་ཀྱི་ཕྱིར་སློབ་དཔོན་གྱི་ཞལ་སྔ་ནས་ཀྱིས། གལ་ཏེ་མངོན་
སུམ་ལ་སོགས་པའི།།།དོན་གྱི་འགའ་ཞིག་དམིགས་ན་ནི།། བསྒྲུབ་
པའམ་བཟློག་པར་བྱ་ན་དེ། །མེད་ཕྱིར་ང་ལ་ཀླན་ཀ་མེད། །ཅེས་
གསུངས་སོ། །གང་གིས་ཕྱིར་དེ་ལྟར་ཕྱིན་ཅི་ལོག་དང་ཕྱིན་ཅི་མ་ལོག་
པ་གང་ཐ་དད་པ་དེའི་ཕྱིར། ཕྱིན་ཅི་མ་ལོག་པའི་གནས་སྐབས་ན་ཕྱིན་
ཅི་ལོག་ཡོད་པ་མ་ཡིན་པའི་ཕྱིར་ན། གང་ཞིག་ཆོས་ཅན་ཉིད་དུ་འགྱུར་
བ་མིག་ཀུན་རྫོབ་པ་ག་ལ་ཡོད། །ཅེས་གསུངས་སོ། །གཉིས་པ་ནི། དེ་
ནི་དེ་ལྟར་མ་ཡིན་ཏེ། །ཞེས་པ་ནས། ཕྱིན༌ཅི༌ལོག༌དང༌། ཕྱིན༌ཅི༌མ་
ལོག་པ་དག་ནི་ཐ་དད་པ་ཡིན་ནོ། །ཞེས་པའི་བར་མདོར་བསྟན་དང༌།
དེའི་ཕྱིར་གང་གི་ཚེ་རབ་རིབ་ཅན་གྱི་སྐྲ་ཤད་ལ་སོགས་པ་ལྟར། ཞེས་
པ་ནས། དོན་ཆ་ཙམ་ཡང་དམིགས་པ་ག་ལ་ཡོད། ཅེས་པའི་བར་རྒྱས་
བཤད་དང་། དེ་ཉིད་ཀྱི་ཕྱིར་སློབ་དཔོན་གྱིས། ཞེས་པ་ནས། ཞེས་
གསུངས་སོ། །ཞེས་པའི་བར་གྱིས་དེའི་ཤེས་བྱེད་ཀྱི་ལུང་བཀོད་པ་ཡིན་
ཅིང༌། ཡང༌། གང་གི་ཕྱིར་དེ་ལྟར། ཞེས་པ་ནས། མིག་(༦༤ན) ཀུན་
རྫོབ་པ་ག་ལ་ཡོད། ཅེས་པའི་བར་དོན་བསྡུ་ཡིན་ནོ། །དེ་ཡང༌། མདོར་
བསྟན་རྒྱས་བཤད་དོན་བསྡུའི་འགྲེལ་པ་དེ་གསུམ་གྱི་དོན་སྐལ་བཟང་
མིག་འབྱེད་ཀྱིས་བཀྲལ་བ་ལྟར་ཞིབ་ཏུ་བཤད་ན། དབུ་མ་པ་དང་
282

དངོས་སྨྲ་བ་གཉིས་ལས། མིག་བདེན་པའི་སྐྱེ་མེད་དུ་བསྒྲུབ་པའི་ཆོས་
ཅན་ཚད་མས་གྲུབ་ཚུལ་མཐུན་སྣང་བ་ཡོད་པ་མ་ཡིན་ཏེ། རང་གི་ཞེན་
ཡུལ་ལ་འཁྲུལ་བའི་ཚད་མས་རྙེད་པའི་རྟེན་ཆོས་ཅན་མིག་དེ། དེ་ཁོ་ན་
ཉིད་ལས་ཉམས་པའི་དོན་དམ་པར་མེད་པར་སློབ་དཔོན་ལེགས་ལྡན་
འབྱེད་རང་ཉིད་ཀྱིས་ཁས་བླངས་པའི་ཕྱིར། རིགས་པའི་སྙིང་པོ་དངོས་
ནི། དབུ་མ་པ་དང་དངོས་སྨྲ་བ་གཉིས་ལ་མིག་བདེན་པའི་སྐྱེ་མེད་དུ་
བསྒྲུབ་པའི་ཆོས་ཅན་མཐུན་སྣང་བ་ཡོད་པ་མ་ཡིན་ཏེ། དབུ་མ་པས་
མིག་དེ་རང་གི་ཞེན་ཡུལ་འཁྲུལ་པའི་ཐ་སྙད་པའི་ཚད་མའི་རྙེད་དོན་
ཁས་ལེན། དངོས་སྨྲ་བས་མིག་དེ་རང་གི་ཞེན་ཡུལ་ལ་མ་འཁྲུལ་པའི་
ཚད་མས་རྙེད་དོན་དུ་ཁས་ལེན་པ་གང་ཞིག དེ་འདྲ་བའི་ཚད་མ་དང་པོ་
དེའི་རྙེད་དོན་དང༌། ཚད་མ་ཕྱི་མ་དེའི་རྙེད་དོན་ཐ་དད་པ་སྟེ་འགལ་བ་
ཡིན་པའི་ཕྱིར། རྟགས་དང་པོ་གྲུབ་སྟེ། དབུ་མ་པས་སེམས་ཅན་གྱི་
རྒྱུད་ཀྱི་མིག་འཇལ་བའི་ཚད་མ་དེ་མིག་ལ་འཁྲུལ་ཤེས་སུ་ཁས་ལེན་
པའི་ཕྱིར་ཏེ། དེ་ལ་མིག་བདེན་གྲུབ་ཏུ་སྣང་བ་གང་ཞིག དབུ་མ་
པས་མིག་བདེན་མེད་དུ་ཁས་བླངས་པའི་ཕྱིར། རྟགས་ཕྱི་མ་གྲུབ་སྟེ།
བདེན་པའི་སྐྱེ་བ་མེད་དེ། དེ་སྒྲུབ་ཀྱི་རྟགས་ཀྱི་བསྒྲུབ་བྱའི་ཆོས་སུ་སློབ་
དཔོན་ལེགས་ལྡན་འབྱེད་ཀྱི་ཁས་བླངས་པ་དེའི་ཚེ་ཏེ་དེའི་ཕྱིར། གོང་
283

གི་རྟགས་གཉིས་པ་བསྒྲུབ་པ་ནི། དངོས་སྨྲ་བས་མིག་དེ་རང་གི་ཞེན་
ཡུལ་ལ་མ་འཁྲུལ་པའི་ཚད་མའི་རྙེད་དོན་དུ་ཁས་བླངས་པ་ཡིན་ཏེ།
དེས་སེམས་ཅན་གྱི་རྒྱུད་ཀྱི་མིག་འཁྲུལ་བའི་ཚད་མ་དེ་མིག་ལ་འཁྲུལ་
པའི་ཤེས་པར་ཁས་ལེན་པའི་ཕྱིར་ཏེ། དེས་མིག་རང་ངོས་ནས་གྲུབ་
པར་ཁས་བླངས་པའི་ཕྱིར། ཞེས་པ་ནི། སྐལ་བཟང་མིག་འབྱེད་ལས།
དེ་ལ་ཐོག་མར་མདོར་བསྟན་གྱི་ཚིག་དོན་བཤད་ན། དབུ་མ་པས་
དངོས་སྨྲ་བའི་ངོར་མིག་སོགས་བདེན་པའི་སྐྱེ་བ་མེད་པར་བསྒྲུབ་པའི་
ཚེ། བདེན་རྫུན་གང་གིས་ཀྱང་ཁྱད་པར་དུ་མ་བྱས་པའི་མིག་སྤྱི་ཙམ་པ་
ཞིག་ཆོས་ཅན་དུ་འཛིན་པར་འདོད་པ་དེ་ནི་འཐད་པ་དེ་ལྟར་མ་ཡིན་ནོ།།
འདི་ལྟར་ཞེས་པ་ནས། ཕྱིན་ཅི་ལོག་གི་ཤེས་པས་རྙེད་པའི་དོན་
དག་ནི། །ཕྱིན་ཅི་མ་ལོག་པའི་ཤེས་པས་རྙེད་པའི་དོན་དག་ནི་ཕན་ཚུན་
སྤངས་པའི་སྒོ་ནས་ཐ་དད་པ་ཡིན་ནོ།།ཞེས་པའི་བར་གསུངས་པའི་
དོན་ནི། རྒྱས་བཤད་ཀྱི་འགྲེལ་པའི་དོན་ནོ། །འཁྲུལ་ཤེས་སུ་གྱུར་པའི་
(༦༤.བ) ཐ་སྙད་པའི་ཚད་མའི་རྙེད་དོན་དང༌། མ་འཁྲུལ་པའི་ཚད་
མའི་རྙེད་དོན་གཉིས་འགལ་བ་ཡིན་ཏེ། འཁྲུལ་ཤེས་སུ་གྱུར་པའི་ཐ་
སྙད་པའི་ཚད་མ་དེས། རང་ཡུལ་དུ་གྱུར་པའི་རྫུན་པ་འཇལ། རང་གི་
མཚན་ཉིད་ཀྱིས་ཡོད་པའི་བདེན་པ་མི་འཁྲུལ་བ་གང་ཞིག་ཚད་མ་ཕྱི་མ་
284

དེས་རང་ཡུལ་དུ་གྱུར་པའི་བདེན་པ་འཁྲུལ། རང་གི་མཚན་ཉིད་ཀྱིས་
ཡོད་པ་མ་ཡིན་པར་གྱུར་པའི་ཀུན་རྫོབ་མི་འཁྲུལ་བའི་ཕྱིར། རྟགས་
དང་པོ་དེ་ནི། དེའི་ཕྱིར་གང་གི་ཚེ་རབ་རིབ་ཅན་གྱི་སྐྲ་ཤད་ལ་སོགས་
པ་ལྟར། ཞེས་པ་ནས། ག་ལ་འགྱུར་ཞེས་པའི་བར་གྱི་དོན་དང་།
རྟགས་གཉིས་པ་ནི།།གང་གི་ཚེ་རབ་རིབ་ཅན་མ་ཡིན་པས།།ཞེས་པ་
ནས། མིག་ཀུན་རྫོབ་པ་ག་ལ་ཡོད། ཅེས་པའི་བར་གྱི་དོན་ཡིན་ནོ་ཞེས་
པ་ནི། སྐལ་བཟང་མིག་འབྱེད་ལས། དེ་ཉིད་རྒྱས་པར་འཆད་པ་ནི། ཐ་
དད་པ་དེའི་ཕྱིར་གང་གི་ཚེ་རབ་རིབ་ཅན་གྱི་སྐྲ་ཤད་ལ་སོགས་པ་ལྟར་
མ་རིག་པས་བསླད་པའི་ཕྱིན་ཅི་ལོག་གི་གཟུགས་སོགས་རང་གི་མཚན་
ཉིད་ཀྱིས་ཡོད་པ་མ་ཡིན་པ། ཞེས་པ་ནས། སློབ་དཔོན་གྱི་ཞལ་སྔ་ནས་
ཀྱང༌། གལ་ཏེ་མངོན་སུམ་ལ་སོགས་པའི་ཞེས་སོགས་གསུངས་སོ།།
ཞེས་པའི་བར་གྱི་སྐབས་ལས་བསྟན་པའི་རིགས་པའི་སྙིང་པོ་ཡིན་ནོ།
དོན་བསྡུ་པའི་འགྲེལ་པའི་དོན་ནི།།དབུ་མ་པ་དང་། དངོས་སྨྲ་བ་
གཉིས་ལ་མིག་བདེན་པའི་སྐྱེ་མེད་དུ་སྒྲུབ་པའི་ཆོས་ཅན་ཚད་མས་གྲུབ་
ཚུལ་མཐུན་སྣང་བའམ། མིག་ཀུན་རྫོབ་པ་ཚད་མས་གྲུབ་ཚུལ་མཐུན་
སྣང་བ་ཡོད་པ་མ་ཡིན་ཏེ། དབུ་མ་པས་མིག་དེ་རང་གི་ཞེན་ཡུལ་ལ་
འཁྲུལ་པའི་ཐ་སྙད་པའི་ཚད་མས་རྙེད་དོན་དུ་ཁས་བླངས་པས། དངོས་
285

སྨྲ་བས་དེ་མ་འཁྲུལ་པའི་ཚད་མའི་རྙེད་དོན་དུ་ཁས་བླངས་པ་གང་ཞིག་
མ་འཁྲུལ་པའི་ཚད་མའི་རྙེད་དོན་དུ་གྱུར་པའི་མིག་ཀུན་རྫོབ་པ་མེད་
པའི་ཕྱིར། ཞེས་པ་ཡིན་ལ། དེ་ནི་སྐལ་བཟང་མིག་འབྱེད་ལས། དོན་
བསྡུ་བ་ནི། གང་གི་ཕྱིར་དེ་ལྟར་ཕྱིན་ཅི་ལོག་འཁྲུལ་པའི་ཚད་མས་རྙེད་
པའི་དོན་དང༌། ཕྱིན་ཅི་མ་ལོག་པ་མ་འཁྲུལ་པའི་ཚད་མས་རྙེད་པའི་
དོན་དག ཅེས་པ་ནས། གང་ཞིག་རྒོལ་བ་གཉིས་ཀ་ལ་མཐུན་སྣང་དུ་
གྲུབ་པའི་ཆོས་ཅན་ཉིད་དུ་འགྱུར་བ་མིག་ཀུན་རྫོབ་པ་ག་ལ་ཡོད། ཅེས་
པའི་བར་གྱི་དོན་ཡིན་ནོ། །
༈ གཉིས་པ་ལ། བཤད་བྱའི་ལུང་འགོད་པ་དང་།།ལུང་གི་དོན་
བཤད་པ་གཉིས་ལས། དང་པོ་ནི། ཚིག་གསལ་ལས།།དཔེ་ལ་ཡང་
འདྲ་བ་ཡོད་པ་མ་ཡིན་ནོ། །དེར་ནི་སྒྲའི་སྤྱི་དང་མི་རྟག་པ་ཉིད་ཀྱི་སྤྱི་
ཁྱད་པར་བརྗོད་མི་འདོད་པ་གཉིས་ཀ་ལ་ཡང་ཡོད་ན། དེ་བཞིན་དུ་
མིག་གི་སྤྱི་ནི་སྟོང་པ་ཉིད་དང་སྟོང་པ་ཉིད་མ་ཡིན་པར་སྨྲ་བ་དག་གིས་
ཀུན་རྫོབ་ཏུ་ཡང་ཁས་མ་བླངས་ལ། དོན་དམ་པར་ཡང་མིན་པས།
དཔེ་ལ་འདྲ་བ་ཡོད་པ་མ་ཡིན་ནོ། །ཞེས་གསུངས་པའི་ཕྱིར། (༦༥ན)
གཉིས་པ་ནི། སྟོང་ཐུན་སྐལ་བཟང་མིག་འབྱེད་དང་མཐུན་པར་བཤད་
ན། རྩ་བའི་དཔེ་དོན་མི་མཚུངས་ཏེ། དངོས་སྨྲ་བ་དང༌། བྱེ་བྲག་པ་
286

གཉིས་སྒྲ་འཁྲུལ་བའི་ཚད་མ་དེ། འབྱུང་འགྱུར་དུ་གྱུར་པའི་སྒྲ་ལ་ཚད་
མར་ཁས་ལེན་མཉམ་ཡང་མ་ཡིན། ནམ་མཁའི་ཡོན་ཏན་དུ་གྱུར་པའི་
སྒྲ་ལ་ཚད་མར་ཁས་ལེན་མཉམ་ཡང་མ་ཡིན་ཀྱང༌། རང་གི་མཚན་ཉིད་
ཀྱིས་གྲུབ་པའི་སྒྲ་ལ་ཚད་མར་ཁས་ལེན་མཉམ་པའི་རྒྱུ་མཚན་གྱིས་དེ་
གཉིས་ལ་སྒྲ་མཐུན་སྣང་དུ་གྲུབ་ལ། དབུ་མ་པ་དང༌། དངོས་སྨྲ་བ་
གཉིས་མིག་འཁྲུལ་བའི་ཚད་མ་དེ། རང་བཞིན་གྱིས་གྲུབ་པར་གྱུར་
པའི་མིག་ལ་ཚད་མར་ཁས་ལེན་མཉམ་ཡང་མ་ཡིན། རང་བཞིན་གྱིས་
མ་གྲུབ་པར་གྱུར་པའི་མིག་ལ་ཚད་མར་ཁས་ལེན་མཉམ་ཡང་མ་ཡིན་
པའི་རྒྱུ་མཚན་གྱིས་དེ་གཉིས་ལ་མིག་མཐུན་སྣང་དུ་མ་གྲུབ་པའི་ཕྱིར་
རོ། །ཞེས་པའོ། །དེ་ཡང་ཞིབ་ཏུ་བཤད་ན། དངོས་སྨྲ་བ་དང་བྱེ་བྲག་པ་
གཉིས་སྒྲ་འབྱུང་འགྱུར་དུ་ཁས་ལེན་མཉམ་ཡང་མ་ཡིན་ནོ། །སྒྲ་ནམ་
མཁའི་ཡོན་ཏན་དུ་ཁས་ལེན་མཉམ་ཡང༌མ་ཡིན་ཀྱང༌། དེ་གཉིས་སྒྲ་
རང་བཞིན་གྱིས་གྲུབ་པར་ཁས་ལེན་མཉམ་ཡིན་པའི་རྒྱུ་མཚན་གྱིས།
དེ་གཉིས་སྒྲ་ལ་མཐུན་སྣང་དུ་གྲུབ་པ་ཡིན་ཏེ། སྒྲ་འབྱུང་འགྱུར་ཡིན་པ་
དང༌། སྒྲ་ནམ་མཁའི་ཡོན་ཏན་ཡིན་པ་གང་གང་སྒྲའི་གནས་ལུགས་
མཐར་ཐུག་མ་ཡིན་པ་གང་ཞིག །སྒྲ་རང་བཞིན་གྱིས་མ་གྲུབ་པ་དེ་སྒྲའི་
གནས་ལུགས་མཐར་ཐུག་ཡིན་པའི་ཕྱིར། དབུ་མ་པ་དང༌། དངོས་སྨྲ་
287

བ་གཉིས་མིག་འབྱུང་འགྱུར་དུ་ཁས་བླངས་མཉམ་ཡིན་ཀྱང༌། མིག་
རང་བཞིན་གྱིས་གྲུབ་པ་ཁས་ལེན་མཉམ་ཡང་མ་ཡིན་ཏེ།།དེ་རང་
བཞིན་གྱིས་མ་གྲུབ་པར་ཁས་ལེན་མཉམ་ཡང་མ་ཡིན་པའི་རྒྱུ་མཚན་
གྱིས། དེ་གཉིས་ལ་མིག་མཐུན་སྣང་དུ་མ་གྲུབ་པ་ཡིན་ཏེ། མིག་འབྱུང་
འགྱུར་ཡིན་པ་དེ། མིག་གི་གནས་ལུགས་མཐར་ཐུག་མ་ཡིན། མིག་
རང་བཞིན་གྱིས་མེད་པ་དེ། མིག་གི་གནས་ལུགས་མཐར་ཐུག་ཡིན་
པའི་ཕྱིར། ཞེས་པ་ནི། ཚིག་གསལ་གྱི་འགྲེལ་ཚིག་དེའི་དོན་ཡིན་ཏེ།
འགྲེལ་ཚིག་དེའི་དོན་འཆད་པ་ན། སྐལ་བཟང་མིག་འབྱེད་ལས། དེས་
ན་འདི་ཡིན་ཏེ། སངས་རྒྱས་པས་བྱེ་བྲག་པའི་ངོར་སྒྲ་མི་རྟག་པར་སྒྲུབ་
པའི་ཚེ། སྒྲ་འབྱུང་གྱུར་ཡིན་པ་དང༌། ནམ་མཁའི་ཡོན་ཏན་ཡིན་པ་གང་
གི་ཆ་ལ་ཡང་ཚད་མར་མ་སོང་ཡང༌། རང་གི་མཚན་ཉིད་ཀྱིས་གྲུབ་པའི་
སྒྲ་ཙམ་ལ་ཚད་མར་སོང་བ་རྒོལ་བ་དེ་གཉིས་ཀའི་ལུགས་ལ་ཡོད་པས།
ཞེས་པ་ནས། དཔེ་ལ་ཡང་འདྲ་བ་ཡོད་པ་མ་ཡིན་ནོ། །ཞེས་བྱ་བའི་
དོན་ཏོ། །ཞེས་པའི་བར་གསུངས་པའི་ཕྱིར་རོ། །དེས་ན་ཐལ་འགྱུར་བ་
དང་རང་རྒྱུད་པ་མན་ཆད་ཀྱི་གྲུབ་མཐའ་སྨྲ་བ་རྣམས་ཀྱིས་གང་ཁས་
བླངས་པ་ཐམས་ཅད། དེ་རྣམས་མཐུན་སྣང་དུ་མ་གྲུབ་སྟེ། ཐལ་འགྱུར་
བས་གང་ཁས་བླངས་པ་རྣམས་རང་ངོས་ནས་མ་གྲུབ་པར་ཁས་བླངས་
288

ཤིང༌། གཞན་རྣམས་ཀྱིས་ཀྱིས་གང་ཁས་བླངས་པ་ཐམས་ཅད་རང་ངོས་ནས་
གྲུབ་པར་ཁས་བླངས་པའི་ཕྱིར། ཐལ་འགྱུར་པ་རྣམས་ཀྱིས་གང་ཁས་
ཇངས་པ་ཐམས་ཅད་དེ་རྣམས་ལ་མཐུན་སྣང་དུ་གྲུབ་སྟེ། (༦༥བ) དེ་
རྣམས་ཀྱི་གང་ཁས་བླངས་པ་ཐམས་ཅད་རང་ངོས་ནས་མ་གྲུབ་པར་
ཁས་བླངས་མཉམ་ཡིན་པའི་ཕྱིར་ཏེ། དྲང་ངེས་རྣམ་འབྱེད་ལས། ཐལ་
འགྱུར་པ་ནང་ཕན་ཚུན་ལ་ཁས་བླངས་ལ་མ་འཁྲིས་པར་ཚད་མས་གྲུབ་
ཚུལ་བསྟན་དུ་ཡོད་ཀྱང༌། ཞེས་གསུངས་པའི་ཕྱིར། རང་རྒྱུད་པ་མན་
ཆད་ཀྱི་གྲུབ་མཐའ་སྨྲ་བ་རྣམས་ཀྱིས་གང་ཁས་བླངས་པ་རྣམས་དེ་
རྣམས་ལ་མཐུན་སྣང་དུ་གྲུབ་སྟེ། དེ་རྣམས་ཀྱི་གང་ཁས་བླངས་པ་
རྣམས་རང་ངོས་ནས་ཡོད་པར་ཁས་བླངས་མཉམ་ཡིན་པའི་ཕྱིར་རོ།།
རྩ་བའི་གསུམ་པ་ངག་དོན་ནི་འགྲེལ་དུ་བཀོད་ཟིན་པ་ལ་བལྟ་བར་
བྱའོ། །
- ༈ ཐལ་འགྱུར་བའི་ཐུན་མོང་མ་ཡིན་པའི་དཀའ་གནད་
སོགས་བཤད་པ།
· གང་ཕྱིར་རང་བཞིན་གྱིས་ཏེ་མི་འགག་པ། ཞེས་སོགས་ཤློ་ཀ་
གཅིག་གིས་སྐབས་སུ་སྔཪ་ལྟར་གསུམ་ལས། དང་པོ་བཤད་ཟིན།
གཉིས་པ་ལ། །ཐལ་འགྱུར་བའི་ལུགས་ཀྱི་གྲུབ་མཐའ་རྣམས་མཚོན་
289

པར་བྱེད་པའི་དམ་བཅའ་ཆེན་པོ་བརྒྱད་ངོས་བཟུང་བ། འཕེན་བྱེད་ཀྱི་
ལས་ཞིག་པས། དེ་འདྲའི་ལས་ཀྱི་རྣམ་སྨིན་གྱི་འབྲས་བུ་བསྐྱེད་པར་
བསྟན་པ་དང༌། དུས་གསུམ་གྱི་རྣམ་གཞག་བཤད་པ་གསུམ་ལས།
དང་པོ་ནི། འདིའི་གཞུང་འགྲེལ་དུ་རྒྱས་པར་བཤད་ཟིན། གཉིས་པ་ནི།
འཕེན་བྱེད་ཀྱི་ལས་འགགས་པ་ལས། དེའི་རྣམ་སྨིན་གྱི་འབྲས་བུ་
འབྱུང་ཞེས་རང་རེས་ཁས་བླངས་པ་ལ། ཕྱི་རོལ་པ་ཁ་ཅིག་རང་གི་རྣམ་
སྨིན་གྱི་འབྲས་བུ་དང་བསྐལ་པས་བར་དུ་ཆོད་པའི་ལས་དེ། རང་གི་
རྣམ་སྨིན་གྱི་འབྲས་བུའི་དུས་སུ་གནས་སམ། མི་གནས། གནས་ན་
ལས་དེ་རྟག་པར་འགྱུར་བ་དང༌། མི་གནས་ན་དེ་འདྲའི་ལས་དེས་རང་
གི་རྣམ་སྨིན་གྱི་འབྲས་བུ་མི་འབྱིན་པར་ཐལ་བའི་སྐྱོན་ཡོད་དོ། །ཇི་
ལྟར་ཡོད་ན། རང་གི་རྣམ་སྨིན་གྱི་འབྲས་བུ་དང་བསྐལ་པས་བར་དུ་
ཆོད་པའི་འཕེན་བྱེད་ཀྱི་ལས་དེ་རྟག་པ་ཡིན་པར་ཐལ། དེ་བསྐལ་པའི་
བར་དུ་འཇིག་པ་དང་བྲལ་བའི་སྒོ་ནས་གནས་པ་གང་ཞིག །དེ་རང་
གྲུབ་དུས་ཀྱི་སྐད་ཅིག་གཉིས་པར་ཡང་མི་འཇིག་པའི་ཕྱིར། ཞེས་པའི་
ཁོའི་རྩོད་པ་དེ་འགོད་པ་ལ། རྩ་ཤེ་ལས། གལ་ཏེ་སྨིན་པའི་དུས་བར་
དུ། །གནས་ན་ལས་དེ་རྟག་པར་འགྱུར། །ཞེས་པ་དང༌། དེའི་འགྲེལ་པ་
ཚིག་གསལ་ལས། གལ་ཏེ་ལས་ནི་སྐྱེས་ནས་རྣམ་པར་སྨིན་པའི་དུས་
290

ཀྱི་བར་དུ་རང་གི་ངོ་བོས་གནས་སོ་ཞེས་བྱ་བར་རྟོགས་ན་ནི། དེའི་ཕྱིར་
དེ་ལྟར་ན་དེ་དུས་འདི་ཙམ་གྱི་བར་རྟག་པ་ཉིད་དུ་འགྱུར་ཏེ། འཇིག་པ་
དང་བྲལ་བའི་ཕྱིར། ཞེས་གསུངས། སྐྱོན་གཉིས་པ་ནི། ཡང་ཁོ་ན་རེ།
དེ་འདྲའི་ལས་དེས་རང་གི་རྣམ་སྨིན་གྱི་འབྲས་བུ་མི་འབྱིན་པར་ཐལ།
དེ་རང་གྲུབ་དུས་ཀྱི་སྐད་ཅིག་གཉིས་པར་ཞིག་པའི་ཕྱིར། རྟགས་ཁས།
ཞེས་པའི་ཁོའི་རྩོད་པ་དེ་འགོད་པ་ལ། རྩ་ཤེ་ལས། གལ་ཏེ་འགགས་ན་
འགགས་གྱུར་པ། །ཇི་ལྟར་འབྲས་བུ་བསྐྱེད་པར་གྱུར། །ཞེས་པ་དང༌།
དེའི་འགྲེལ་པ་ཚིག་གསལ་ལས། ལས་མེད་པར་གྱུར་པ་ནི་ཡོད་པ་མ་
ཡིན་པའི་རང་བཞིན་ཡིན་པའི་ཕྱིར་འབྲས་བུ་བསྐྱེད་པར་མི་འགྱུར་རོ་
ཞེས་བྱ་བར་བསམ་པའོ། །ཞེས་གསུངས། རྩོད་པ་དེའི་ལན་ལ། ལུང་
གི་རྗེས་འབྲངས་ཀྱི་སེམས་ཙམ་པ་ན་རེ། (༦༦ན) དེ་འདྲའི་ལས་དེ་
རང་གི་སྐད་ཅིག་གཉིས་པར་འགགས་ཀྱང༌། དེས་རང་གི་རྣམ་སྨིན་གྱི་
འབྲས་བུ་མི་འབྱིན་པར་ཐལ་བའི་སྐྱོན་མེད་དེ། དེ་ལྟ་བུའི་ལས་དེས་
རང་གི་རྟེན་གྱི་གང་ཟག་གི་རྒྱུད་ཀྱི་ཀུན་གཞིའི་རྣམ་ཤེས་ཀྱི་སྟེང་དུ་
བག་ཆགས་བཞག་པ་ལ་བརྟེན་ནས། དེའི་རྣམ་སྨིན་གྱི་འབྲས་བུ་འབྱུང་
བ་ཡིན་པར། ཞེས་འདོད་དེ། སྐལ་བཟང་མིག་འབྱེད་ལས། ལས་དེས་
མ་འོངས་པ་ན་འབྲས་བུ་འབྱིན་པའི་ནུས་པ་བཞག་པར་བྱ་བའི་ཕྱིར་དུ།
291

ནུས་པ་དེ་ཉིད་གང་ལ་བཞག་པའི་གཞིར། སེམས་ཙམ་པ་རྣམས་ཀུན་
གཞིའི་རྣམ་པར་ཤེས་པ་རྟོག་པར་བྱེད་ལ་ཞེས་དང༌། ཡང་དེ་ཉིད་ལས།
ལས་ཀྱི་ཀུན་གཞི་ལ་བག་ཆགས་འཇོག་ཅིང༌། བག་ཆགས་དེ་ལས་ཀྱི་
འབྲས་བུ་ཡིན་ལ། དེའི་རིགས་འདྲ་རྒྱུད་པས་མཐར་འབྲས་བུ་འབྱིན་
པའི་ཕྱིར་སྔར་གྱི་ལས་དེས་མ་འོངས་པའི་བསྐྱེད་པ་མི་འགལ་བར་
འདོད་པའོ། །ཞེས་གསུངས་པའི་ཕྱིར། ཡང་རིགས་པའི་རྗེས་འབྲང་གི་
སེམས་ཙམ་པ་དང༌། མདོ་སྡེ་པ། ཁ་ཆེ་བྱེ་བྲག་ཏུ་སྨྲ་བ་རྣམས་ན་རེ།
གསལ་བ་སྔར་དང་འདྲ་སྟེ། དེ་ལྟ་བུའི་ལས་དེས། རང་གི་རྟེན་གྱི་གང་
ཟག་གི་རྒྱུད་ཀྱི་ཡིད་ཀྱི་རྣམ་ཤེས་ཀྱི་སྟེང་དུ་བག་ཆགས་བསྒོས་པ་ལ་
བརྟེན་ནས། རང་གི་རྣམ་སྨིན་གྱི་འབྲས་བུ་འབྱིན་པའི་ཕྱིར། ཞེས་པའི་
འདོད་བརྗོད་དེ་སྟོན་པ་ལ། རྩ་ཤེ་ལས། གང་ཕྱིར་ས་བོན་ལས་རྒྱུན་
དང༌། །རྒྱུན་ལས་འབྲས་བུ་འབྱུང་འགྱུར་ཞིང༌། །ས་བོན་འབྲས་བུའི་
སྔོན་འགྲོ་བར། །དེ་ཕྱིར་ཆད་མིན་རྟག་མ་ཡིན། །གང་ཕྱིར་སེམས་
ལས་རྒྱུན་དང་ནི། །རྒྱུན་ལས་འབྲས་བུ་འབྱུང་འགྱུར་ཞིང། །ལས་ནི་
འབྲས་བུ་སྔོན་འགྲོ་བ། །དེ་ཕྱིར་ཆད་མིན་རྟག་མ་ཡིན། །ཞེས་པ་འདི་
གསུངས་སོ། །དེ་ཡང་ཤློ་ཀ་དང་པོས་དཔེ་དེ་བསྟན། ཤློ་ཀ་གཉིས་པས་
དོན་དེ་བསྟན་ཏོ། །ཡང་ཁ་ཆེ་བྱེ་བྲག་སྨྲ་བ་ལས་གཞན་པའི་བྱེ་བྲག་སྨྲ་
292

བའི་ནང་ཚན་ཁ་ཅིག གསལ་བ་སྔར་དང་འདྲ་སྟེ། དེ་འདྲའི་ལས་དེས།
རང་གི་ཆུད་མི་ཟ་དོན་གཞན་དང༌། ཐོབ་པ་དོན་གཞན་པ་གཉིས་ཡོད་
པས། དེ་གཉིས་དེ་འདྲའི་ལས་ཀྱི་རྣམ་སྨིན་གྱིས་འབྲས་བུ་འབྱིན་པ་
ཡིན་པའི་ཕྱིར། དཔེར་ན་བུ་ལོན་བླངས་པའི་རྗེས་སུ་དཔང་རྒྱ་བཞག་
པ་ལས། ཕྱིས་བུ་ལོན་འཇལ་དགོས་པའི་དཔེ་འདི་བཞིན། ཞེས་པའི་
ཁོའི་འདོད་བརྗོད་དེ་སྟོན་པ་ལ། རྩ་ཤེ་ལས། དཔང་རྒྱ་ཇི་ལྟར་དེ་
བཞིན་ཆུད། །མི་ཟ་ལས་ནི་བུ་ལོན་བཞིན། །ཞེས་པ་དང་། དེའི་
འགྲེལ་པ་ཚིག་གསལ་ལས། ཇི་ལྟར་བུ་ལོན་གྱི་དཔང་རྒྱ་བཞག་ནས་
ནོར་སྤྱད་ཀྱང་ནོར་བདག་གིས་ནོར་ཆུད་མི་ཟ་བར་གྱུར་པ་དུས་གཞན་
གྱི་ཚེ། དེ་བསྐྱེད་དང་བཅས་པའི་ནོར་གྱི་ཕུང་པོ་དང་འབྲེལ་བ་ཉིད་དུ་
འགྱུར་བ་དེ་བཞིན་དུ། ལས་ཞིག་ཏུ་ཟིན་ཀྱང་ཆུད་མི་ཟ་བ་ཞེས་བྱ་བ་
ཆོས་གཞན་གནས་པས་བྱེད་པ་པོ་དེའི་རྒྱུན་ཅན་གྱི་འབྲས་བུ་དང་
(༦༦ བ) མངོན་པར་འབྲེལ་བ་ཉིད་དུ་འགྱུར་རོ། །ཞེས་གསུངས་པའི་
ཕྱིར། རྩོད་པ་དེ་ལ་རང་ལུགས་ཀྱི་ལན་ནི། འཕེན་བྱེད་དགེ་མི་དགེའི་
ལས་རྣམས་ཀྱིས་རང་གི་རྟེན་གྱི་གང་ཟག་གི་རྒྱུད་ཀྱི་ང་ཙམ་གྱི་སྟེང་དུ་
བག་ཆགས་བཞག་པ་ལ་བརྟེན་ནས། རང་གི་རྣམ་སྨིན་གྱི་འབྲས་བུ་
འབྱིན་པ་ཡིན་ཏེ། དེ་རྣམས་ཀྱི་རྟེན་གྱི་གང་ཟག་གི་རྒྱུད་ཀྱི་ང་ཙམ་དེ།
293

ལས་ཀྱི་བག་ཆགས་བསྒོ་གཞི་དང༌། བསྒོམ་སྤངས་ཀྱི་བག་ཆགས་བསྒོ་
བའི་གཞི་ཡིན་པའི་ཕྱིར་ཏེ། རྣམ་བཤད་ལས། ལུགས་འདིས་ཀྱང་ངའོ་
སྙམ་པ་ཙམ་གྱི་བློ་ལྷན་སྐྱེས་ཀྱི་དམིགས་པ་དེ་ཉིད་བག་ཆགས་བསྒོ་
གཞིར་བཞེད་དོ། །ཞེས་པ་དང༌། ཡང་དེ་ཉིད་ལས། དེའི་ཚེ་ང་ཙམ་
གཅིག་བསྒོམ་སྤངས་ཀྱི་བག་ལ་ཉལ་གྱི་རྟེན་ཡིན་པའི་ཕྱིར། ཞེས་
གསུངས་པའི་ཕྱིར། འོ་ན་བག་ཆགས་བསྒོ་གཞི་ལ་ང་ཙམ་གྱིས་ཁྱབ་
བམ། ཞེ་ན། མ་ཁྱབ་སྟེ། སྔར་བཤད་པའི་ལས་དེ་རྣམས་ཀྱི་རང་གི་
རྟེན་གྱི་གང་ཟག་གི་རྒྱུད་ཀྱི་ལུང་མ་བསྟན་གྱི་ཡིད་ཀྱི་རྣམ་པར་ཤེས་པ་
དེ། རེས་འགའ་བའི་ལས་ཀྱི་བག་ཆགས་བསྒོ་གཞི་ཡིན་པའི་ཕྱིར། དེ་
ལ་རེས་འགའ་བའི་ལས་ཀྱི་བག་ཆགས་བསྒོ་གཞིར་ཞེས་བརྗོད་པའི་རྒྱུ་
མཚན་ཡང་ཡོད་དེ། དེ་འདྲའི་ཡིད་ཀྱི་རྣམ་པར་ཤེས་པ་དེ། རྟེན་གྱི་
གང་ཟག་ཟག་བཅས་ཀྱི་ཤེས་པ་ལ་གནས་པའི་ཚེ་ན་བག་ཆགས་བསྒོ་
བའི་གཞི་བྱེད། རྟེན་གྱི་གང་ཟག་ཟག་མེད་ཀྱི་ཤེས་པ་ལ་གནས་པའི་
ཚེ་ན་བག་ཆགས་བསྒོ་བའི་གཞི་མི་བྱེད་པའི་རྒྱུ་མཚན་གྱིས་དེ་ལྟར་
བརྗོད་པའི་ཕྱིར། རྟགས་ཟུར་ཕྱི་མ་གྲུབ་སྟེ། ཟག་མེད་ཀྱི་ཤེས་པ་ལ་
གནས་པའི་གང་ཟག་གི་རྒྱུད་ཀྱི་ཤེས་པ་ཡིན་ན། ཟག་མེད་ཀྱི་ཤེས་པ་
ཡིན་དགོས་པའི་ཕྱིར། མཐོང་ལམ་བར་ཆད་མེད་ལམ་པའི་རྒྱུད་ཀྱི་
294

ཤེས་པ་ཡིན་ན། ཟག་མེད་ཀྱི་ཤེས་པ་ཡིན་དགོས་པའི་ཕྱིར་ཏེ། རྣམ་
བཤད་ལས། འོ་ན་འཇུག་འགྲེལ་ལས་སེམས་ཀྱི་རྒྱུན་བག་ཆགས་ཀྱི་
གཞིར་གསུངས་པ་ཇི་ལྟར་ཡིན། ཞེ་ན། ང་ཙམ་དེ་ཉིད་སེམས་རྣམས་
ལ་བརྟེན་ནས་བཏགས་པའི་རྒྱུད་ཀྱི་ཡིན་པས། སེམས་ཀྱི་རྒྱུད་ཅེས་
ཀྱང་བྱ་ལ། སེམས་ཉིད་ཀྱི་རིགས་འདྲ་ལ་དེའི་རྒྱུད་ཅེས་པ་ལྟར་ན། དེ་
ཡང་རེས་འགའ་བའི་བག་ཆགས་བསྒོ་བའི་གཞིར་འགྱུར་རོ། །ཞེས་
གསུངས་པའི་ཕྱིར། དེས་ན་རང་གི་རྣམ་སྨིན་གྱི་འབྲས་བུ་དང༌། རང་
་བསྐལ་པས་བར་དུ་ཆོད་པའི་འཕེན་བྱེད་ཀྱི་ལས་དེ། རང་གི་སྐད་
ཅིག་གཉིས་པར་འསྡིག་ཀྱང༌། དེ་འདྲའི་ལས་དེས་རང་གི་རྣམ་སྨིན་གྱི་
འབྲས་བུ་མི་འབྱིན་པའི་སྒོ་ནས། ལས་མ་བྱས་པ་དང་འཕྲད་པ་དང༌།
ལས་བྱས་པ་ཆུད་ཟོས་པར་ཐལ་བའི་སྐྱོན་མེད་དེ། དེ་འདྲའི་ལས་དང༌།
ལས་དེའི་རྣམ་སྨིན་གྱི་འབྲས་བུ་གཉིས་ལ་རྒྱུ་འབྲས་ཀྱི་འབྲེལ་བ་གྲུབ་
པའི་ཕྱིར་ཏེ། དེ་གཉིས་རང་བཞིན་གྱིས་གྲུབ་པའི་སོ་སོ་བ་མ་ཡིན་པའི་
ཕྱིར་ཏེ། དེ་འདྲའི་ལས་དེ་རང་བཞིན་གྱིས་མི་འགག་པའི་ཕྱིར་ཏེ། དེ་
རང་བཞིན་གྱིས་མ་གྲུབ་པའི་ཕྱིར་ཏེ། རྩ་ཤེ་ལས། གང་ཕྱིར་ལས་
འདི་སྐྱེ་བ་མེད། །འདི་ལྟར་རང་བཞིན་མེད་དེའི་ཕྱིར། །གང་ཕྱིར་དེ་ནི་
མ་སྐྱེས་པ། །དེ་ཕྱིར་ཆུད་ཟར་མི་འགྱུར་རོ། །ཞེས་གསུངས་པའི་ཕྱིར།
295

ལས་རང་བཞིན་གྱིས་གྲུབ་པར་འདོད་པ་རྣམས་ལ་ནི། དེ་འདྲའི་ལས་
དེ་རང་གི་རྣམ་སྨིན་གྱི་འབྲས་བུའི་(༦༧ན) དུས་སུ་གནས་སམ། མི་
གནས་བརྟགས་པའི་སྒོ་ནས་སྐྱོན་དེ་འཇུག་པ་ཡིན་ཏེ། ལས་དེ་རང་
བཞིན་གྱིས་གྲུབ་ན། ལས་དེ་དང་དེའི་རྣམ་སྨིན་གྱི་འབྲས་བུ་གཉིས་
གཅིག་དང་ཐ་དད་གང་རུང་ཡིན་དགོས་སོ། །དེ་གཉིས་གཅིག་ཡིན་ན།
རྟག་པར་ཐལ་བའི་སྐྱོན་ཡོད་ལ། དེ་གཉིས་རང་བཞིན་གྲུབ་པའི་ཐ་
དད་ཡིན་ན་ལས་དེའི་རང་བཞིན་རྣམ་སྨིན་གྱི་འབྲས་བུ་མི་འབྱིན་པའི་
སྐྱོན་ཡོད་དེ། དེ་གཉིས་རང་བཞིན་གྱིས་གྲུབ་པའི་ཐ་དད་ཡིན་ན། དེ་
གཉིས་འབྲེལ་མེད་ཀྱི་ཐ་དད་ཡིན་དགོས། དེ་ཡིན་ན། དེ་གཉིས་ལ་རྒྱུ་
འབྲས་ཀྱི་འབྲེལ་བ་མ་གྲུབ་དགོས་པའི་ཕྱིར་ཏེ། རྩ་ཤེ་ལས། གལ་ཏེ་
ལས་ལ་རང་བཞིན་ཡོད།།རྟག་པར་འགྱུར་བར་ཐེ་ཚོམ་མེད། །ལས་ནི་
བྱས་པ་མ་ཡིན་འགྱུར། །རྟག་ལ་བྱ་བ་མེད་ཕྱིར་རོ། །ཞེས་དང༌། དེའི་
འགྲེལ་པ་ཚིག་གསལ་ལས། གལ་ཏེ་རང་བཞིན་གྱིས་ལས་ཡོད་པར་
འགྱུར་ན་ནི་ཐེ་ཚོམ་མེད་པར་དེ་རྟག་པར་འགྱུར་ཏེ་རང་བཞིན་ལ་
གཞན་དུ་འགྱུར་བ་མེད་པའི་ཕྱིར་རོ། །དེའི་ཕྱིར་ལས་ནི་བྱས་པ་མིན་
པ་ཉིད་དུ་འགྱུར་རོ། །ཅིའི་ཕྱིར་ཞེ་ན། གང་གི་ཕྱིར་རྟག་ལ་བྱ་བ་མེད་
ཕྱིར་རོ། །ཞེས་སོགས་གསུངས་པའི་ཕྱིར་རོ། །
296

༈ གསུམ་པ་ལ། ཞིག་པ་དངོས་པོར་བསྒྲུབ་པ་དང༌། དུས་གསུམ་
གྱི་འཇོག་ཚུལ་ཐུན་མོངས་མ་ཡིན་པ་དང་གཉིས། དང་པོ་ལ། ལུང་
གིས༌བསྒྲུབ༌པ་དང༌། རིགས་པས་བསྒྲུབ་པ་གཉིས་ལས། དང་པོ་ནི།
ཞིག་པ་དངོས་པོ་ཡིན་ཏེ་སེམས་ཅན་གྱི་ཤི་བ་དངོས་པོ་ཡིན་པའི་ཕྱིར་
ཏེ།།དེ་སེམས་ཅན་སྐྱེ་བ་ལ་བརྟེན་ནས་འབྱུང་བའི་ཕྱིར་ཏེ།།ས་བཅུ་
པའི་མདོ་ལས། སྐྱེ་བའི་རྐྱེན་གྱིས་རྒ་ཤི་འབྱུང༌། ཞེས་པ་དང༌། དེའི་
དོན་འཆད་པ་ན། སྐལ་བཟང་མིག་འབྱེད་ལས། ཤི་བ་ནི་གང་ཤི་བའི་
སེམས་ཅན་དེ་ཞིག་པ་ཡིན་ཞིང༌། དེ་ཉིད་སྐྱེ་བའི་རྐྱེན་གྱིས་བསྐྱེད་
གསུངས་པ་དང༌། ཞེས་གསུངས་པའི་ཕྱིར། གཞན་ཡང༌། རྩ་བའི་དམ་
བཅའ་འཐད་དེ། དངོས་པོ་ཞིག་པ་དེ་དངོས་པོ་ཡིན་པའི་ཕྱིར་ཏེ། དེ་
འདུས་བྱས་ཡིན་པའི་ཕྱིར་ཏེ། རྩ་ཤེ་ལས། དངོས་དང་དངོས་མེད་
འདུས་བྱས་ཡིན། ཞེས་པ་དང༌། དེའི་དོན་འཆད་པ་ན་སྐལ་བཟང་མིག་
འབྱེད་ལས། བུམ་པའི་དངོས་པོ་དང་བུམ་པ་ཞིག་ནས་མེད་པ་གཉིས་
ཀ་འདུས་བྱས་ཡིན་པར་གསུངས་ཤིང་། ཞེས་གསུངས་པའི་ཕྱིར།
གཞན་ཡང༌། ཞིག་པ་དངོས་པོ་ཡིན་ཏེ། ཞིག་པའི་རྒྱུ་ཡོད་པ་གང་ཞིག
ཞིག་པ་རང་འབྲས་བསྐྱེད་བྱེད་ཡིན་པའི་ཕྱིར་ཏེ། ཤི་བ་དེ་རང་གི་རྒྱུས་
བསྐྱེད་ཅིང༌། ·ཤི་བས་རང་འབྲས་མ་རིག་པ་བསྐྱེད་པར་བྱེད་པ་ཡིན་
297

པའི་ཕྱིར་ཏེ། ས་བཅུ་པའི་མདོ་ལས། འཆི་བ་ཡང་བྱ་བ་གཉིས་སུ་ཉེ་
བར་གནས་པ་ཡིན་ཏེ། འདུ་བྱེད་འཇིག་པར་ཡང་བྱེད་པ་དང༌། ཡོངས་
སུ་མི་ཤེས་པ་རྒྱུན་མི་ཆད་པའི་རྒྱུ་ཡང་འབྱིན་པའོ།།།ཞེས་པ་དང༌།
དེའི་དོན་འཆད་པ་ན་སྐལ་བཟང་མིག་འབྱེད་ལས། འཆི་བའི་བྱ་བ་
གཉིས་བྱེད་པར་གསུངས་ཏེ། ཤི་བས་རྒྱུས་བྱེད་པ་དང་ཤི་བས་མ་རིག་
པ་བསྐྱེད་པར་གསུངས་པས། ཞིག་པ་ལ་བསྐྱེད་པའི་རྒྱུ་ཡོད་པ་དང༌།
ཞིག་པས་འབྲས་བུ་བསྐྱེད་ནུས་པ་བསྟན་པ་ཡིན་ནོ། །ཞེས་གསུངས་
པའི་ཕྱིར། གཞན་ཡང༌། སྔར་གྱི་དམ་བཅའ་དེ་འཐད་དེ། སྡོང་བུ་སྣུམ་
ལྡན་ཟད་པ་ལས། མར་མེ་ཟད་པ་འབྱུང་བ་དེ་མགོན་པོ་(༦༧ བ) ཀླུ་
སྒྲུབ་ཀྱི་དགོངས་པ་ཡིན་པའི་ཕྱིར་ཏེ། རིགས་པ་དྲུག་ཅུ་པ་ལས། རྒྱུ་
ཟད་ཉིད་ལས་ཞི་བ་ནི། །ཟད་ཅེས་བྱ་བར་དམིགས་པ་སྟེ། །ཞེས་དང༌།
དེའི་དོན་འཆད་པ་ན་སྐལ་བཟང་མིག་འབྱེད་ལས། སྣུམ་ལྟ་བུའི་རྒྱུ་
ཟད་པ་ནི་མར་མེ་ལྟ་བུའི་འབྲས་བུ་ཟད་པའི་རྒྱུར་གསུངས་པས་སློབ་
དཔོན་གྱི་དགོངས་པ་ཡིན་པར་ཡང་གདོན་མི་ཟའོ།།།ཞེས་གསུངས་
པའི་ཕྱིར།
༈ གཉིས་པ་ནི། དངོས་པོ་འཇིག་པ་མ་ཡིན་པར་ཐལ། འཇིག་
པ་ལ་བརྟེན་ནས་ཞིག་པ་མི་འབྱུང་བའི་ཕྱིར་ཏེ། ཞིག་པའི་རྒྱུ་མེད་པའི་
298

ཕྱིར་ཏེ། ཞིག་པ་དངོས་པོ་མ་ཡིན་པའི་ཕྱིར། རྟགས་ཁས། འདོད་ན།
དངོས་པོ་ཆོས་ཅན། འདུས་བྱས་མ་ཡིན་པར་ཐལ། འཇིག་པ་མ་ཡིན་
པའི་ཕྱིར་རྟགས་ཁས། ཞེས་པའི་རིགས་པ་དེ་སྟོན་པ་ལ། ཚིག་གསལ་
ལས། འཇིག་པ་རྒྱུ་མེད་དུ་ཁས་བླངས་ནས་འདུས་བྱས་སྐད་ཅིག་མར་
སྨྲ་བ་ལྟར་ན་རྒྱུ་མེད་པས་འཇིག་པ་མེད་པའི་ཕྱིར་དངོས་པོ་སྐད་ཅིག་
འཇིག་པ་དང་བྲལ་བ་རྣམས་འདུས་བྱས་སུ་ཇི་ལྟར་འགྲུབ། དེའི་ཕྱིར་
དེ་ཐམས་ཅད་མི་འགྲིག་པར་འགྱུར་རོ། །ཞེས་པ་འདི་གསུངས་སོ།།
ལུང་དེའི་དོན་ནི། དངོས་པོ་རང་བཞིན་གྱིས་གྲུབ་པར་འདོད་པ་རྣམས་
ཀྱི་ལུགས་ལ་ནི་དངོས་པོ་ཞིག་པ་དངོས་པོ་མ་ཡིན་ཏེ། དེ་དཔྱད་པའི་ཚེ་
ན་དངོས་པོར་མི་རྙེད་པའི་ཕྱིར་ཏེ། དེའི་ཚེ་ན་དངོས་པོ་དེ་དངོས་པོ་
ཞིག་པའི་དངོས་པོ་མ་ཡིན། དེ་ལས་གཞན་བུམ་པ་སོགས་པའི་དངོས་
པོ་རྣམས་ཀྱང་དངོས་པོ་ཞིག་པའི་དངོས་པོ་མ་གྲུབ་པའི་ཕྱིར། །
༈ ཐལ་འགྱུར་བའི་ལུགས་ལ་ནི། དངོས་པོའི་ཞིག་པ་དཔྱད་པའི་
ཚེ་མི་རྙེད་ནའང༌། དངོས་པོའི་ཞིག་པ་དངོས་པོ་ཡིན་ཏེ།།དེ་རང་རྒྱུ་
ལས་བྱུང་བའི་ཕྱིར་རོ། །ཡང་གང་ཟག་དེ་རང་གི་ཕུང་པོ་རེ་རེ་བ་དང༌།
ཚོགས་ཙམ་དང༌། དེ་ལས་དོན་གཞན་དུ་མ་གྲུབ་ཀྱང༌། གང་ཟག་དེ་
རང་གི་ཕུང་པོ་ལ་བརྟགས་ནས་བཞག་པ་ཡིན་ནོ།། །
299

༈ གཉིས་པ་དུས་གསུམ་གྱི་འཇོག་ཚུལ་ཐུན་མོང་མིན་པ་བཤད་པ་
ལ། བཤད་བྱའི་ལུང་འགོད་པ་དང༌། ལུང་གི་དོན་བཤད་པ། བརྗོད་བྱ་
བྱེ་བྲག་ཏུ་བཤད་པ་གསུམ་ལས། དང་པོ་ནི། དཔལ་ལྡན་ཟླ་བས་བཞི་
བརྒྱ་པའི་འགྲེལ་པ་ལས། དེ་ལ་མ་འོངས་པ་ནི་ད་ལྟར་བའི་དུས་སུ་མ་
ཕྱིན་པའོ། །འདས་པ་ནི་དེ་ཉིད་ལས་འདས་པའོ། །ད་ལྟར་བྱུང་བ་ནི་
སྐྱེས་ལ་མ་འགགས་པའོ། །ད་ལྟར་བྱུང་བ་ནི་ད་ལྟར་དམིགས་པའི་ཕྱིར་
གཙོ་བོ་ཡིན་གྱི །མ་འོངས་པ་དང་རྒལ་བ་དག་གིས་མ་འོངས་པ་དང་
འདས་པའི་དུས་གཉིས་རྣམ་པར་འཇོག་པ་ནི་གཙོ་བོ་མ་ཡིན་ནོ། །ཞེས་
གསུངས་སོ། །
༈ གཉིས་པ་ནི། ལུང་མཚན་དང་པོ་དེས། བུམ་པ་མ་འོངས་པ་དེ་
བུམ་པ་མ་སླེབས་པའི་ཆ་ཡིན་པའི་སྒོ་ནས། མ་འོངས་པའི་དངོས་པོ་
དེས་བསྟན། ལུང་ཚན་གཉིས་པས། བུམ་པ་འདས་པ་དེ་བུམ་པ་ཞིག་
པའི་ཆ་ཡིན་ནོ་ཞེས་བསྟན་པའི་སྒོ་ནས་འདས་པའི་དངོས་པོ་དེ་བསྟན།
ལུང་ཚན་གསུམ་པས། བུམ་པ་ད་ལྟར་བ་དེ་བུམ་པའི་རང་དུས་སུ་
དམིགས་པར་བསྟན་པའི་སྒོ་ནས་ད་ལྟར་བའི་དངོས་པོ་དེ་བསྟན། ལུང་
ཚན་བཞི་པས། འདས་མ་འོངས་གཉིས་ད་ལྟར་བ་ལ་བལྟོས་ནས་
འཇོག་པ་ཡིན་གྱི།།མ་འོངས་པ་ལ་བལྟོས་ཏེ་འདས་པ་འཇོག་པ་མ་
300

ཡིན། འདས་པ་ལ་བལྟོས་ཏེ་མ་འོངས་པ་འཇོག་(༦༨ན) པ་མ་ཡིན་
པས། ད་ལྟ་བ་དེ་དུས་གསུམ་གྱི་གཙོ་བོ་ཡིན་ནོ་ཞེས་བསྟན། ལུང་ཚན་
ལྔ་པས། བུམ་པ་འདས་པ་དེ་བུམ་པའི་དུས་གསུམ་གྱི་གཙོ་བོ་མ་ཡིན་
ཏེ།།དེ་བུམ་པའི་ད་ལྟར་བའི་དུས་ལས་ཐལ་ཟིན་པའི་ཕྱིར། ཞེས་
བསྟན་ཏོ། །
༈ གསུམ་པ་ལ། སོ་སོའི་མཚན་ཉིད་བཤད་པ་དང་། དུས་གསུམ་གྱི་
གྲུབ་ཚུལ་བཤད་པ་གཉིས་ལས། དང་པོ་ནི། རང་ཉིད་འདས་མ་འོངས་
གང་རུང་དུ་སོང་བའི་དངོས་པོ་ཞིག་པའི་ཆར་གྱུར་པའི་ལྡན་མིན་འདུ་
བྱེད་དེ། འདས་པའི་མཚན་ཉིད་ཡིན། རང་ཉིད་འདས་མ་འོངས་གང་
རུང་དུ་སོང་བའི་དངོས་པོ་མ་སླེབས་པའི་ཆ་དང༌། དེ་འདྲའི་དངོས་པོ་
རྐྱེན་མ་ཚང་བའི་དབང་གིས་མ་བྱུང་བའི་ཆ་ཡང་ཡིན་པའི་གཞི་མཐུན་
པར་གྱུར་པའི་ལྡན་མིན་འདུ་བྱེད་དེ། མ་འོངས་པའི་མཚན་ཉིད་ཡིན།
འདས་མ་འོངས་་ད་ལྟར་གསུམ་པོ་གང་རུང་ཡང་ཡིན། རང་ཉིད་འདས་
མ་འོངས་གང་རུང་དུ་སོང་བའི་དངོས་པོ་མེད་པ་ཡང་ཡིན་པའི་གཞི་
མཐུན་པར་གྱུར་པའི་དངོས་པོ། ད་ལྟར་བའི་མཚན་ཉིད་ཡིན། འདས་
མ་འོངས་གང་རུང་ཡིན་ན། སྤྱིར་དངོས་པོ་ཡིན་པས་ཁྱབ་ཅིང༌། ཁྱད་
པར་དེ་གང་རུང་ཡིན་ན། ལྡན་མིན་འདུ་བྱེད། མ་ཡིན་དགག་ཡིན་པས་
301

ཁྱབ། དེས་ན་བུམ་པའི་འདས་པ་དེ་མ་ཡིན་དགག་ཡིན་ཏེ། བུམ་པའི་
འདས་པ་ཞེས་པའི་ངག་དེས་དགག་བྱ་བུམ་པ་དངོས་སུ་བཅད་ནས་
བུམ་པའི་འདས་པ་དངོས་སུ་འཕངས་པའི་ཕྱིར་ཏེ། འདིའི་ཊཱི ཀ་ཆེན་
ལས། དགག་པ་ནི་ཡིན་ལ། མེད་དགག་ནི་མ་ཡིན་པས་མ་ཡིན་དགག་
སྟེ། ཞིག་རྒྱུ་དེ་བཅད་པ་ཙམ་མིན་གྱི་དེ་བཅད་པའི་དངོས་པོ་གཅིག་
འཕངས་པའི་ཕྱིར་ཏེ། ཞེས་གསུངས་པའི་ཕྱིར།།གཞུང་དོན་བསམ་པ་
གལ་ཆེའོ། །གཉིས་པ་ནི། མ་འོངས་པ་ད་ལྟར་བའི་མ་འོངས་པ་དང༌།
འདས་པ་ད་ལྟར་བའི་འདས་པ་ཡིན་ཏེ། མ་འོངས་པ་ད་ལྟར་བའི་སྔ་
ལོགས་སུ་གྲུབ། འདས་པ་ད་ལྟར་བའི་ཕྱི་ལོགས་སུ་གྲུབ་བོ། །
༈ རྩ་བའི་གསུམ་པ་ངག་དོན་ནི། ལས་ཀྱི་བག་ཆགས་བསྒོ་གཞིར་
གྱུར་པའི་ཀུན་གཞི་མེད་ཀྱང༌། འཕེན་བྱེད་ཀྱི་ལས་འགགས་ནས་ཡུན་
རིང་དུ་སོང་ནས། དེའི་ལས་ཀྱི་རྣམ་སྨིན་གྱི་འབྲས་བུ་འབྱུང་བ་ཡིན་ཏེ།
འཕེན་བྱེད་ཀྱི་ལས་འགགས་པ་ལས།།དེའི་རྣམ་སྨིན་གྱི་འབྲས་བུ་
འབྱུང་བ་ཡིན་ཏེ། འཕེན་བྱེད་ཀྱི་ལས་རང་བཞིན་གྱིས་མི་འགག་པའི་
ཕྱིར་རོ། །
༈ ཀུན་གཞི་ཡོད་ཅིང་གང་ཟག་ཉིད་ཡོད་ལ། ཞེས་སོགས་ཤློ་ཀ་
གཅིག་གིས་སྐབས་སུ་སྔར་ལྟར་གསུམ་ལས། དང་པོ་བཤད་ཟིན།
302

༈ གཉིས་པ་ནི། ཀུན་གཞི་ཁས་ལེན་པ་རྣམས་ཀྱིས། ཡོད་ན་རང་
སྣང་ཡུལ་དུ་བྱེད་པའི་ཤེས་པའི་བདག་ཉིད་ཡིན་པས་ཁྱབ་པ་ཁས་ལེན་
ནོ། །དེས་ན་ལུང་གི་རྗེས་འབྲང་གི་སེམས་ཙམ་པ་དེས་ཀུན་གཞི་ཁས་
ལེན་ཞིང༌། ཕྱི་དོན་ཁས་མི་ལེན་ཏེ། རྒྱན་རྩོམ་པ་པོའི་རྗེ་བཙུན་བྱམས་
མགོན་གྱིས། ལུང་གིས་(༦༨བ) རྗེས་འབྲངས་ཀྱི་སེམས་ཙམ་པ་རྗེས་
སུ་བཟུང་བའི་ཕྱིར་དུ་བྱམས་ཆོས་ཕྱི་མ་གསུམ་དུ་ཀུན་གཞིའི་རྣམ་གཞག་
དང༌། ཕྱི་དོན་མེད་པའི་རྣམ་གཞག་རྣམས་མཛད་པ་ཡིན་པའི་ཕྱིར་ཏེ།
རྣམ་བཤད་ལས། །རྗེ་བཙུན་བྱམས་པས་དེ་དག་གི་དོན་རྣམ་པར་
འགྲེལ་བ་ན། དབུས་མཐའ་དང༌། མདོ་སྡེ་རྒྱན་དང༌། ཆོས་ཉིད་རྣམ་
འབྱེད་དུ་ཀུན་གཞི་རྣམ་པར་བཞག་པ་དང་ཕྱི་རོལ་མེད་པའི་ཕྱོགས་
བཤད་ལ། ཞེས་གསུངས་པའི་ཕྱིར། སློབ་དཔོན་ཙནྡྲ་གོ་མི་དེ་ཀུན་
གཞི་ཁས་ལེན་གྱི་དབུ་མ་པ་ཡིན་ཏེ། དེས་ཀུན་གཞི་གནས་གྱུར་པ་.
ལས་མེ་ལོང་ལྟ་བུའི་ཡེ་ཤེས་འབྱུང་བ་དང་། ཉོན་ཡིད་གནས་གྱུར་པ་་
ལས་ཆོས་དབྱིངས་ཡེ་ཤེས་འབྱུང་བར་གསུངས་པའི་ཕྱིར།།ཐུབ་པ་
དགོངས་གསལ་དུ་ཙནྡྲ་གོ་མིའི་ལུང་དྲངས་པ་ལས། ཀུན་གཞིའི་རྣམ་༑
ཤེས་གང་ཡིན་པ། །དེ་ནི་མེ་ལོང་ཡེ་ཤེས་འགྱུར། །ཡིད་ཀྱི་རྣམ་ཤེས་
གང་ཡིན་པ། །དེ་ནི་ཆོས་དབྱིངས་ཡེ་ཤེས་འགྱུར། །ཞེས་གསུངས་པའི་
303

ཕྱིར། ཀུན་གཞི་ཁས་ལེན་པ་རྣམས་ཀྱི་ལུགས་ལ།།མ་སྒྲིབ་ལུང་མ་
བསྟན་གྱི་གཙོ་བོ་རྣམ་རིག་གང་ཞིག ལས་ཀྱི་བག་ཆགས་བསྒོ་གཞིར་
དམིགས་པ་དེ། ཀུན་གཞིའི་རྣམ་ཤེས་ཀྱི་མཚན་ཉིད་ཡིན། སྒྲིབ་ལུང་
མ་བསྟན་གྱི་གཙོ་བོ་རྣམ་རིག་གང་ཞིག རང་གི་དམིགས་ཡུལ་དུ་གྱུར་
པའི་ཀུན་གཞི་ལ་དམིགས་ནས་རང་དབང་ཅན་གྱི་བདག་ཏུ་འཛིན་པའི་
བློ་དེ། ཉོན་ཡིད་ཀྱི་མཚན་ཉིད་ཡིན་ཅིང་། ཉོན་ཡིད་ཀྱི་འཁོར་དུ།
བདག་ཏུ་ལྟ་བ། བདག་ཏུ་ཆགས་པ། བདག་ཏུ་ང་རྒྱལ་བ། བདག་ཏུ་
རྨོངས་པ་སྟེ་སེམས་བྱུང་བཞི་མཚུངས་ལྡན་དུ༌ཡོད༌པར༌འདོད༌ཅིང༌།
ཀུན་གཞི་དེ་དགྲ་བཅོམ་མ་ཐོབ་ཚུན་ཆད་དུ་ཡོད་ཀྱི། དགྲ་བཅོམ་པའི་
རྒྱུད་ལ་དེ་མེད་དེ། སུམ་ཅུ་པ་ལས། དགྲ་བཅོམ་ཉིད་ནས་དེ་བཟློག་
གོ །ཞེས་གསུངས་པའི་ཕྱིར། ཞེས་འདོད། རིགས་པའི་རྗེས་འབྲངས་
ཀྱི་སེམས་ཙམ་པས། ཀུན་གཞི་ཁས་མི་ལེན་ཏེ། ཚད་མ་སྡེ་བདུན་མདོ་
དང་བཅས་པར་ཀུན་གཞིའི་རྣམ་གཞག་ཟུར་ཙམ་ཡང་མ་བཤད་པའི་
ཕྱིར། སློབ་དཔོན་ལེགས་ལྡན་འབྱེད་དང༌། ཡེ་ཤེས་སྙིང་པོ་གཉིས་ནི་
ཀུན་གཞི་ཁས་མི་ལེན་ཏེ། དེ་གཉིས་ཀྱི་ཕྱི་དོན་ཁས་ལེན་པའི་ཕྱིར།
སློབ་དཔོན་ཞི་བ་འཚོ་དང༌། ཀ་མ་ལ་ཤཱི་ལ་གཉིས་ཀུན་གཞི་ཁས་མི་
ལེན་ཏེ། དབུ་མ་སྣང་བ་ལས། ཐ་མལ་པའི་འཆི་སེམས་དང་སྐྱེ་སེམས་
304

གཉིས་ཡིད་ཀྱི་ཤེས་པར་བསྟན་པའི་ཕྱིར་རོ། །སྐབས་འདིར་ཀུན་གཞི་
ཁས་བླང་དུ་མི་རུང་སྟེ། རྒྱས་འབྲིང་བསྡུས་གསུམ་ལས། རྣམ་ཤེས་
ཚོགས་དྲུག་བསྟན་ཅིང༌། ཚོགས་བརྒྱད་མ་བསྟན་པའི་ཕྱིར་དང༌། ཀུན་
གཞི་སྟོན་པའི་མདོ་དེ་དགོངས་པ་ཅན་གྱི་མདོ་ཡིན་པའི་ཕྱིར། གང་
ཟག་གི་བདག་ཡོད་པར་སྟོན་པའི་མདོ་ཡོད་དེ། དགེ་སློང་(༦༩ན)
དག་ཕུང་པོ་ལྔ་ནི་ཁུར་རོ། །ཁུར་འཁུར་བ་པོ་ནི་གང་ཟག་གོ །ཞེས་
པ་འདི་དེ་ཡིན་པའི་ཕྱིར་ཏེ། དེས་བདག་ཕུང་གཉིས་འབྲེལ་མེད་དུ་
བསྟན་པའི་ཕྱིར་རོ། །གསུམ་པ་ངག་དོན་ནི་རྟོགས་སླའོ།།
༈ དབུ་མའི་ཆུ་འབབ་ཀྱི་སྐོར་བཤད་པ།
ཆུ་འབབ་ཀླུང་ལ་ཡི་དྭགས་རྣག་བློ་ཡང༌། ཞེས་པ་སྔར་ལྟར་
གསུམ་ལས། དང་པོ་བཤད་ཟིན། གཉིས་པ་ལ། བཤད་བྱའི་ལུང་
འགོད་པ། ལུང་གི་དོན་བཤད་པ། དེ་ལས་འཕྲོས་པའི་དོན་བཤད་པ་
གསུམ་ལས། དང་པོ་ནི། འཕགས་པ་ཐོགས་མེད་ཀྱི་ཐེག་བསྡུས་ལས།
ཡི་དྭགས་དུད་འགྲོ་མི་རྣམས་དང༌། །ལྷ་རྣམས་ཇི་ལྟར་རིགས་རིགས་
སུ། །དངོས་གཅིག་ཡིད་ནི་ཐ་དད་ཕྱིར། །དོན་མ་གྲུབ་པར་འདོད་པ་
ཡིན། །ཞེས་པ་དང༌། དེའི་བཤད་བྱར་དགེ་བསྙེན་བཙུན་པ་ངོ་བོ་ཉིད་
མེད་པས་མཛད་པ་ལས། ཆུ་ཀླུང་གི་དངོས་པོ་ལ་རང་རང་གིས་ལས་ཀྱི་
305

རྣམ་སྨིན་གྱི་དབང་གིས་ཡི་དྭགས་ཀྱི་རྣག་ཁྲག་ལ་སོགས་པས་གང་བར་
མཐོང་བ་དང༌། དེ་ཉིད་ལ་དུད་འགྲོ་ཉ་ལ་སོགས་པས་གནས་ཀྱི་ཇོས་
གནས་པར་བྱེད་པ་དང༌། མི་རྣམས་ཀྱིས་ནི་མངར་བ་དང་དྭངས་པ་
དང་། བསིལ་བའི་ཆུར་རྟོག་ཅིང་ཁྲུས་བྱེད་དོ།།།འཐུང་ངོ་། །དེར་
མཇུག་གོ།།ནམ་མཁའ་མཐའ་ཡས་སྐྱེ་མཆེད་ལ་སྙོམས་པར་ཞུགས་
པའི་ལྷ་རྣམས་ཀྱིས་ནི་ནམ་མཁར་མཐོང་སྟེ། གཟུགས་ཀྱི་འདུ་ཤེས་
རྣམ་པར་ཤིག་པའི་ཕྱིར་རོ།།།ཞེས་གསུངས་སོ།།།དེ་ཡང་རྩ་འགྲེལ་
སྦྱོར་ཚུལ་ནི། རྩ་བར། དངོས་གཅིག ཅེས་པའི་དགོངས་པ་འགྲེལ་
བར་བྱེད་པ་ལ། དེའི་བཤད་བྱར་ཆུ་ཀླུང་གིས་དངོས་པོ་ལ། ཞེས་པ་
འདི་བྱུང་། ཡང་རྩ་བར། ཡི་དྭགས་དུད་འགྲོ་མི་རྣམས་དང༌། །ལྷར་
རྣམས་ཇི་ལྟར་རིགས་རིགས་སུ།།དངོས་གཅིག་ཡིད་ནི་ཐ་དད་ཕྱིར།།
དོན་མ་གྲུབ་པར་འདོད་པ་ཡིན།།ཞེས་པའི་དགོངས་པ་འགྲེལ་བར་བྱེད་
པ་ལ་དེའི་བཤད་བྱ། རང་རང་གི་ལས་ཀྱི་རྣམ་སྨིན་གྱི་དབང་གིས།
ཞེས་པ་ནས། གཟུགས་ཀྱི་འདུ་ཤེས་རྣམ་པར་ཤིག་པའི་ཕྱིར་རོ།།ཞེས་
པའི་བར་བྱུང་བ་ཡིན་ཅིང༌། དེས་ན། རྩ་འགྲེལ་དེ་གཉིས་ཀྱི། ཆུ་ཀླུང་
གཅིག་ཉིད་རྣག་ཁྲག་ཏུ་མཐོང་བའི་ལས་བསགས་པའི་ཡི་དྭགས་
སོགས་ཀྱི་གང་ཟག་དེ་རྣམས་ཀྱི་མིག་ཤེས་ཀྱི་མཐོང་ཚུལ་མི་འདྲ་བ་སོ་
306

སོར་ཡོད་ཚུལ་དེ་བསྟན་ཏོ། །
༈ གཉིས་པ་ལ། དོགས་པ་བཀོད་པ་དང༌། དེའི་ལན་བསྟན་པ་
ལས། དང་པོ་ནི། ཁོ་ན་རེ། ཆུ་ཀླུང་རྣག་ཁྲག་ཏུ་སྣང་བའི་ཡི་དྭགས་ཀྱི་
མིག་ཤེས་དང༌། དེ་དྭངས་ཤིང་བསིལ་(༦༩བ) བའི་ཆུར་སྣང་བའི་
མིའི་མིག་ཤེས་དང༌། དེ་བདུད་རྩིར་སྣང་བའི་ལྷའི་མིག་ཤེས་གསུམ་ཀ་
ཚད་མ་ཡིན་ནམ། དེ་གསུམ་གྱི་ནང་ནས་དེ་འདྲའི་མིའི་མིག་ཤེས་དེ་ཁོ་
ན་ཚད་མ་ཡིན་པ་དག་ལས་གང་ཡིན། དང་པོ་ལྟར་ཡིན་ན། ཆུ་ཀླུང་
གཅིག་པོ་དེ་ཉིད་རྣག་ཁྲག་དང༌། དྭངས་ཤིང་བསིལ་བ་ཆུ་དང༌། བདུད་
རྩི་གསུམ་གྱི་གཞི་མཐུན་དུ་འགྱུར་པ་དང༌། བདུད་རྩི་དང་བདུད་རྩི་མ་
ཡིན་པ་མི་འགལ་ཞིང༌། ཚད་མས་གྲུབ་མ་གྲུབ་ཀྱི་རྣམ་དབྱེ་ཅུང་ཟད་
ཀྱང་བྱར་མེད་པར་འགྱུར་རོ། །ཞེས་པའི་དོགས་པ་དེ་འགོད་པ་ལ།
རྣམ་བཤད་ལས། འདི་ལ་འདི་སྙམ་དུ་འགྲོ་བ་དེ་དག་གིས་མཐོང་བ་ནི་
ཐ་སྙད་པའི་ཚད་མ་ཡིན་ལ། གཞི་གཅིག་མི་མཐུན་པ་དེ་དག་ཏུ་ཚད་
མས་གྲུབ་ན། རྣག་ཁྲག་དང་རྣག་ཁྲག་མ་ཡིན་པ་གཉིས་མི་འགལ་
ཞིང༌། ཚད་མས་གྲུབ་པ་ལ་ཡང་ཡིད་གཏན་མེད་པར་འགྱུར་རོ་ཞེ་ན།
ཞེས་པ་འདི་གསུངས། ཡང་ཁ་ཅིག དེ་འདྲའི་ཡི་དྭགས་ཀྱི་ངོར་ཆུ་ཀླུང་
རྣག་ཁྲག་ཏུ་བདེན། དེ་འདྲའི་མི་དང་དེ་འདྲའི་ལྷ་གཉིས་ཀྱི་ངོར་རིམ་པ་
307

བཞིན་དུ་ཆུ་དང༌།།བདུད་རྩིར་བདེན་གྱི། མཐའ་གཅིག་ཏུ་འདི་ཡིན་
དང་འདི་མིན་ཞེས་བཞག་ཏུ་མེད་དོ། །ཆོས་ཐམས་ཅད་རང་རང་གི་
སེམས་ཀྱི་གང་བཟོ་བཟོ་ཡིན་པའི་ཕྱིར། ཞེས་པའི་དགོས་པ་ལ་སྟོང་
ཐུན་སྐལ་བཟང་མིག་འབྱེད་ལས། འདི་ལ་གང་དག་རྒྱུ་མཚན་དེ་ཉིད་
ཀྱི་ཕྱིར་ཆོས་ཐམས་ཅད་རང་རང་གི་སེམས་ཀྱི་གང་བཟོ་བཟོ་ཡིན་གྱི།
མཐའ་གཅིག་ཏུ་འདི་ཡིན་འདི་མ་ཡིན་་གང་དུ་ཡང་བཞག་ཏུ་མེད་དོ་
ཞེས་སྨྲ་བ་དང༌། རང་རང་གི་བློ་ངོ་ན་ཐད་ཀར་འདྲེན་པས་བརླན་
ཞིང་གཤེར་བའི་དངོས་པོ་གཅིག་ཉིད་ཡི་དྭགས་ཀྱི་ངོ་ན་རྣག་ཏུ་
བདེན། མིའི་ངོ་ན་ཆུར་བདེན། ཞེས་སོགས་སུ་སྨྲ་བ་དེ་དག །ཅེས་པ་
འདི་གསུངས་སོ། །རྩ་བའི་རྟགས་གཉིས་པ་ལྟར་ཡིན་ན་ནི། མིའི་མིག་
ཤེས་ཁོ་ན་ཚད་མ་ཡིན། འགྲོ་བ་གཞན་གྱི་མིག་ཤེས་ཚད་མ་མ་ཡིན་
པར་འགྱུར་ལ། དེ་ལྟར་ན་མི་མ་ཡིན་པའི། འགྲོ་བ་གང་གི་རྒྱུད་ལ་ཡང་
ཚད་མ་མེད་པར་འགྱུར་ཞིང༌། དེ་མེད་ན་འགྲོ་བ་གཞན་རྣམས་ཕན་
ཚུན་ངོ་ཤེས་པ་ཙམ་ཡང་མི་སྲིད་པར་འགྱུར་བའི་སྐྱོན་ཡོད། ཅེས་སྟོན་
པ་ལ། སྟོང་ཐུན་སྐལ་བཟང་མིག་འབྱེད་ལས། མིའི་མིག་ཤེས་ཁོ་ན་
ཚད་མ་ཡིན་གྱི། འགྲོ་བ་གཞན་གྱི་མིག་ཤེས་རྣམས་ཚད་མ་མ་ཡིན་ན།
རྣ་བའི་ཤེས་པ་སོགས་གཞན་ལ་མཚུངས་པས། ཞེས་པ་ནས། འགྲོ་བ་
308

གཞན་རྣམས་ལ་ཕན་ཚུན་ངོ་ཤེས་པ་ཙམ་ཡང་(༧༠ན) མི་སྲིད་པར་
འགྱུར་བའི་ཚུལ་འདི་ལྟ་བུར་སྨྲ་བ་ནི་ཕྱུགས་ལས་ཀྱང་ཕྱུགས་སོ།།
ཞེས་པའི་བར་གསུངས་སོ། །
༈ གཉིས་པ་ལ། དཔེ་བཤད་པ། དཔེ་དོན་སྦྱར་བ་གཉིས་ལས།
དང་པོ་ནི།།དཔེར་ན་མི་འཚིག་པའི་རིགས་སྔགས་ཀྱིས་བཏབ་པའི་
ལག་པས།. ལྕགས་གོང་དམར་འབར་བ་ལ་རེག་པ་ན། ལྕགས་གོང་
དམར་འབར་བའི་རེག་བྱ་སྔ་མ་གཅིག་གིས་ཉེར་ལེན་དང༌། མི་འཚིག་
པའི་རིགས་སྔགས་ཀྱིས་བདག་རྐྱེན་བྱས་པ་ལ་བརྟེན་ནས། དེའི་རེག་
བྱར་གྱུར་པའི་གྲང་རེག་གཅིག་གསར་དུ་གྲུབ། དེ་འདྲའི་སྔགས་ཀྱིས་
བཏབ་པའི་ལག་པ་ལ་གནས་པའི་ལུས་ཤེས་དེས། དེའི་རེག་བྱར་གྱུར་
པའི་གྲང་རེག་བཟུང་ཀྱང༌། དེའི་ཚ་བའི་རེག་བྱ་མ་བཟུང༌། དེ་འདྲའི་
སྔགས་ཀྱིས་མ་བཏབ་པའི་ལག་པ་ལ་གནས་པའི་ལུས་ཀྱིས། དེའི་རེག་
བྱར་གྱུར་པའི་ཚ་བའི་རེག་བྱ་བཟུང་ཀྱང༌། དེའི་གྲང་བའི་རེག་བྱ་མ་
བཟུང་ལ། ལུས་ཤེས་ཚད་མ་དེ་གཉིས་ཕན་ཚུན་གཅིག་གི་གཞལ་བྱ་
གཅིག་པོས་འགོག་པ་ཡང་མ་ཡིན་ནོ། །ཞེས་སྟོན་པ་ལ་རྣམ་བཤད་
ལས། འོ་ན་ཇི་ལྟར་ཞེ་ན་ཐོག་མར་དཔེ་བཤད་པར་བྱ་སྟེ། ལྕགས་གོང་
མེས་བསྲེགས་པའི་དམར་འབར་བ་ལ་རེག་བྱ་མི་འཚིག་པའི་རིགས་
309

སྔགས་དང་ལྡན་པ་གཅིག་གིས། ཞེས་པ་ནས། གཉིས་ཀ་ཚད་མར་
ཁས་བླངས་ཀྱང་ཚད་མ་གཅིག་གིས་གྲུབ་པ་གཅིག་པོས་འགོགས་པ་མ་
ཡིན་ནོ། །ཞེས་པའི་བར་དང་། སྐལ་བཟང་མིག་འབྱེད་ལས་ཀྱང༌།
དཔེར་ན་ལྕགས་གོང་དམར་འབར་བ་ལ། སྔགས་ཀྱི་ཁྱད་པར་འགའ་
ཞིག་གིས་བཏབ་པའི་ལག་པས་རེག་པ་ན་མི་ཚ་ལ། མི་གཞན་གྱི་ལག་
པས་རེག་པ་ན་ཚ་ཞིང་བསྲེག་པ་དང༌། ལྕགས་གོང་དེ་ལ་ཚ་བ་དང་མི་
ཚ་བའི་རེག་བྱའི་ཆ་ཤས་གཉིས་ཡོད་པ་ལས། ཞེས་པ་ནས། མི་ཚ་
བའི་རེག་བྱ་མ་མྱོང་བ་ལྟ་བུ་སྟེ། ཞེས་པའི་བར་བྱུང་། །
༈ གཉིས་པ་ནི། ལས་ཅན་གྱི་ལྷ་མི་ཡི་དྭགས་གསུམ་གྱིས། ཆུ་
ཀླུང་གཅིག་གི་བརླན་ཞིང་གཤེར་བ་ཕོར་གང་ལ་བལྟས་པའི་ཚེ། དེ་
གསུམ་ལ་རིམས་པ་བཞིན། བདུད་རྩི་དང༌། དྭངས་ཤིང་བསིལ་བའི་ཆུ་
དང༌། རྣག་ཁྲག་ཏུ་སྣང་བ་ཡིན་ནོ་ཞེས་ཁ་ཅིག་འདོད་ཀྱང་༌། དེ་མི་
འཐད་དེ། ལས་ཅན་གྱི་ལྷ་ཡིན་ན་ཡང་བདུད་རྩིར་སྣང་བས་མ་ཁྱབ།
ལས་ཅན་གྱི་ཡི་དྭགས་ཡིན་ན་ཡང་དེ་རྣག་ཁྲག་ཏུ་སྣང་བས་མ་ཁྱབ་པ་
གང་ཞིག ལྷའི་འགྲོ་བ་དང་། ཡི་དྭགས་གང་རུང་ཡིན་ན་ལས་ཀྱི་
གཞན་དབང་(༧༠བ) ཅན་ཡིན་དགོས་པའི་ཕྱིར། དང་པོ་གྲུབ་སྟེ།
སྐལ་བཟང་མིག་འབྱེད་ལས། བརླན་ཞིང་གཤེར་བ་ཕོར་གང་ལ་བལྟས་
310

པ་ན་བདུད་རྩིའི་སྣང་བ་འཆར་བ་ཡང་འགའ་ཞིག་ལ་ཡིན་གྱི། ཐམས་
ཅད་ལ་སྣང་བ་དེ་འཆར་བས་མ་ཁྱབ་ལ། རྣག་ཁྲག་ཏུ་སྣང་བའང་ཡི་
དྭགས་ཐམས་ཅད་ལ་མ་ཡིན་ནོ། །ཞེས་གསུངས་པའི་ཕྱིར། རང་
ལུགས་ནི། བརླན་ཞིང་གཤེར་བ་ཕོར་པ་གང་བདུད་རྩིཪ་སྣང་བའི་
ལས་བསགས་པའི་ལྷ་དང༌། དེ་རྣག་ཁྲག་ཏུ་སྣང་བའི་ལས་བསགས་
པའི་ཡི་དྭགས་དང༌། དེ་དྭངས་ཤིང་བསིལ་བའི་ཆུར་སྣང་བའི་ལས་
བསགས་པའི་མི་གསུམ་གྱིས་ཅིག་ཅར་དུ་བལྟས་པའི་ཚེ། ཆུ་ཕོར་གང་
གི་སྟེང་ན། བདུད་རྩིའི་ཆ་གཅིག་དང༌། རྣག་ཁྲག༌གི༌ཆ༌གཅིག༌དང༌།
དྭངས་ཤིང་བསིལ་བའི་ཆུའི་ཆ་གཅིག་རྣམས་གསར་དུ་གྲུབ་པ་ཡིན་ཏེ།
དེའི་ཚེ་ཆུ་ཕོར་གང་བདུད་རྩིར་སྣང་བའི་ལྷའི་མིག་ཤེས་ཚད་མ་དེའི་
གཞལ་བྱ་དང་དེ་རྣག་ཁྲག་ཏུ་སྣང་བའི་ཡི་དྭགས་ཀྱི་མིག་ཤེས་ཚད་མ་
དེའི་གཞལ་བྱ་དང༌། དེ་དྭངས་ཤིང་བསིལ་བའི་ཆུར་སྣང་བའི་མིའི་
མིག་ཤེས་ཚད་མ་དེའི་གཞལ་བྱ་རྣམས་གྲུབ་པ་ཡིན་ཏེ། དེ་འདྲའི་ལྷའི་
མིག་ཤེས་ཀྱི་ཆུ་ཕོར་གང་ལ་བལྟས་པའི་ཚེ་ཆུ་ཕོར་གང་གི་ཆ་ཤས་སྔ་མ་
གཅིག་གིས་ཉེར་ལེན་དང༌། དེ་འདྲའི་ལྷའི་ལས་འགའ་ཞིག་གི་བདག་
རྐྱེན་བྱས་པ་ལ་བརྟེན་ནས་དེའི་གོ་སར་བདུད་རྩིའི་ཆ་གཅིག་གསར་དུ་
གྲུབ། དེས་གཞན་གཉིས་ལ་རིགས་འགྲེ་བའི་ཕྱིར། དེ་བཞིན་དུ་གཞི་
311

ཆུ་ཀླུང་གཅིག་ལྟ་བུ་ལ་ཡང་རིགས་འགྲེ་བ་ཡིན་ཏེ། རྣམ་བཤད་ལས།
དེ་བཞིན་དུ་གཞི་གང་དུ་ཆུ་ཀླུང་འབབ་པའི་གཞི་དེར་ཆུ་ཀླུང་དེའི་ཆ་
ཤས་གཅིག །ཡི་དྭགས་ལ་སྔོན་ལས་ཀྱི་དབང་གིས་རྣག་ཁྲག་ཏུ་སྐྱེས་
པ་དང༌། ཞེས་པ་ནས། གཅིག་ཤོས་ཀྱི་དེའི་བཟློག་ཕྱོགས་སུ་གྲུབ་པ་
ག་ལ་ཡིན། ཞེས་པའི་བར་དང༌། སྐལ་བཟང་མིག་འབྱེད་ལས་ཀྱང༌།
གང་གི་ཚེ་ཡི་དྭགས་གཞི་དེར་ཉེ་བར་འོངས་པ་ན། བརླན་ཞིང་གཤེར་
བ་སྐད་ཅིག་སྔ་མས་ཉེཪ་ལེན༌དང༌། ཡི་དྭགས་ཀྱིས་ལས་ཀྱི་བདག་
རྐྱེན་བྱས་པ་ལས་བརླན་ཞིང་གཤེར་བ་སྣོད་གང་པོ་དེའི་ཆ་ཤས་གཅིག་
རྣག་ཁྲག་ཏུ་སྐྱེ་ཞིང༌། ཞེས་པ་ནས། གསུམ་ཀའི་བལྟ་བྱ་ཐུན་མོང་བར་
སོང་བའི་དབང་གིས་ཆ་ཤས་གསུམ་ལྷན་གཅིག་ཏུ་སྐྱེས་པ་ཡིན་ཏེ།
ཞེས་པའི་བར་གསུངས་པའི་ཕྱིར། ཡང༌། ཆུ་ཕོར་གང་བདུད་རྩིར་སྣང་
བའི་ལྷའི་མིག་ཤེས་ལ་དེའི་སྟེང་གི་བདུད་རྩི་སྣང་གི །དངོས་པོ་གཞན་
གཉིས་རེ་རེ་ནས་མི་སྣང་ལ། དེས་གཞན་གཉིས་ལ་རིགས་འགྲེའོ།།
ཞེས་པ་ཡང་ལུང་ཕྱི་མའི་དོན་ཡིན་ནོ། །ཡང༌། ཆུ་ཕོར་གང་རྣག་ཁྲག་ཏུ་
སྣང་བའི་ཡི་དྭགས་ཀྱི་མིག་ཤེས་(༧༡ན) དེ་ཚད་མ་ཡིན་ཀྱང་དེས་ཆུ་
ཕོར་གང་མ་མཐོང་ཞིང༌། དེས་གཞན་གཉིས་ལ་ཡང་རིགས་འགྲེ་བ་
ཡིན་ཏེ། སྐལ་བཟང་མིག་འབྱེད་ལས། ཆུ་དྭངས་པ་དེ་མིག་ཤེས་དེས་
312

མཐོང་བ་ཡང་ཁས་མ་བླངས་ལ། ཡི་དྭགས་ཀྱི་མིག་ཤེས་དེས་དེའི་ཚེ་
ཆུ་དྭངས་ཤིང་བསིལ་བ་མ་མཐོང་བར་ཐལ་བ་འཕེན་ན་ནི་ཤིན་ཏུ་
འདོད་ཅིང་༌། ཞེས་གསུངས་པའི་ཕྱིར། ཡང༌། སོས་ཀའི་དུས་སུ་ཇོན་
ལས་ཀྱིས་དབང་གི་ཟླ་བའི་རེག་བྱ་ཡི་དྭགས་ཀྱི་ལུས་ཤེས་ལ་ཚ་རེག་
ཏུ་སྣང་ལ། དེ་ལྟར་སྣང་བའི་ཚེ་ཟླ་བའི་རེག་བྱ་སྔ་མ་གཅིག་གི་ཉེཪ་
ལེན་དང༌། ཡི་དྭགས་འགའ་ཞིག་གིས་སྔོན་ལས་ཀྱིས་བདག་རྐྱེན་བྱས་
ཕ་ལ་བརྟེན་ནས། དེའི་རེག་བྱར་གྱུར་པའི་ཚ་རེག་གཅིག་གསར་དུ་
གྲུབ། དེའི་རེག་བྱ་ཚ་རེག་ཏུ་སྣང་བའི་ཡི་དྭགས་ཀྱི་ལུས་ཤེས་ཀྱིས།
དེའི་རེག་བྱར་གྱུར་པའི་ཚ་རེག་བཟུང་ཀྱང་དེའི་རེག་བྱ་མ་བཟུང་ངོ༌༎
ཡང༌། དགུན་གྱི་དུས་སུ་སྔོན་ལས་ཀྱི་དབང་གིས་ཉི་མའི་རེག་བྱ་ཡི་
དྭགས་འགའ་ཞིག་གི་ལུས་ཤེས་ལ་གྲང་རེག་ཏུ་སྣང་ལ། དེ་ལྟར་སྣང་
བའི་ཚེ་ཉི་མའི་རེག་བྱ་སྔ་མ་གཅིག་གི་ཉེར་ལེན་དང༌། ཡི་དྭགས་
འགའ་ཞིག་གི་སྔོན་ལས་ཀྱི་བདག་རྐྱེན་བྱས་པ་ལ་བརྟེན་ནས། དེའི་
རེག་བྱར་གྱུར་པའི་གྲང་རེག་གཅིག་གསར་དུ་གྲུབ། དེའི་རེག་བྱ་གྲང་
རེག་ཏུ་སྣང་བའི་ཡི་དྭགས་ཀྱི་ལུས་ཀྱིས། དེའི་རེག་བྱར་གྱུར་པའི་གྲང་
རེག་བཟུང་ཀྱང༌། དེའི་རེག་བྱ་མ་བཟུང་བ་ཡིན་ཏེ། སྐལ་བཟང་མིག་
འབྱེད་ལས་ཀྱང༌། དེ་ཡང་ཟླ་བའི་འོད་ཟེར་དང༌། ཡི་དྭགས་ཀྱི་ལས་
313

གཉིས་དུས་སོས་ཀའི་ཚེ་ཚོགས་པ་ན་ཡི་དྭགས་ཀྱི་ལུས་ཀྱི་རྣམ་པར་
ཤེས་པའི་བཟུང་ཡུལ་དུ་སོང་བའི་ཟླ་བའི་འོད་ཟེར་གྱི་ཆ་གཅིག་དེའི་ཚེ་
ཚ་བའི་རེག་བྱར་སྐྱེས་ལ། ཞེས་པ་ནས། ཡི་དྭགས་ཀྱི་ལས་དང་མ་
ཚོགས་པའི་དུས་ཐམས་ཅད་ཀྱི་ཚེ་ཟླ་བའི་འོད་ཟེར་ལ་ཚ་གྲང་གི་རེག་
བྱ་གཉིས་གཉིས་མེད་པར་ཁས་མི་ལེན་ལ། ཞེས་པའི་བར་གསུངས་
པའི་ཕྱིར། ཡང༌། འབྲས་བུ་ཅན་གྱི་ལྗོན་ཤིང་གི་འབྲས་བུ་ལ་ལོངས་
སྤྱོད་རྒྱུ་མེད་པས་ལས་བསགས་པའི་ཡི་དྭགས་འགའ་ཞིག་གིས་འབྲས་
བུ་ཅན་གྱི་ལྗོན་ཤིང་ལ་བལྟས་ནས་ལོངས་སྤྱོད་དུ་ཕྱིན་པའི་ཚེ། དེ་ལ་
དེའི་འབྲས་བུ་མི་སྣང་བར། ཡལ་ག་ཙམ་མཐོང༌བ༌དང༌། ཆུ་ཀླུང་ལ་
ལོངས་སྤྱོད་རྒྱུ་མེད་པའི་ལས་བསགས་པའི་ཡི་དྭགས་འགའ་ཞིག་གིས་
ཆུ་ཀླུང་ལ་བལྟས་པའི་ཚེ། ཆུ་ཀླུང་མི་སྣང་བར། འོག་གཞིའི༌ས༌དང༌།
བསོག་མ་དང༌། གྲམ་པ་འགའ་ཞིག་སྣང་བ་ཡིན་ཏེ། བཤེས་སྤྲིངས་
ལས། ལྗོན་ཤིང་འབྲས་བུ་མེད་འགྱུར་དེ་དག་གིས། །བལྟས་པ་ཙམ་གྱི་
ཀླུང་ཡང་བསྐམ་པར་གྱུར། །ཞེས་པ་དང༌། དེའི་འགྲེལ་པར། བསོད་
ནམས་དང་མི་ལྡན་(༧༡བ) པ་དེ་རྣམས་ལ་ཤིང་ལྗོན་པ་འབྲས་བུ་
སྨིན་ཅིང་ཞིམ་པ་ཡལ་ག་དུད་པ་དག་ཀྱང་མེས་བསྲེགས་པ་བཞིན་དུ་
འབྲས་བུ་དང་ལོ་མ་མེད་པར་འགྱུར་རོ། །དེ་དག་གིས་ལྟས་པ་ཙམ་ཁོ་
314

ནས་ཆུ་ཞིམ་པོ་བསིལ་བ་འབབ་པའི་ཆུ་ཀླུང་ཡང༌། མི་གདུག་པའི་དུག་
གིས་བསྲེགས་པ་བཞིན་དུ་སྐམ་པོར་འགྱུར་རོ། །ཞེས་པ་དང་། དེ་
གཉིས་ཀྱི་དོན་འཆད་པ་ན་སྐལ་བཟང་མིག་འབྱེད་ལས། ཤིང་ཐོག་
མཐོང་བ་ལ་ལས་ཀྱིས་གེགས་བྱས་ནས་མ་མཐོང་ཞིང༌། ཤིང་གི་ཡལ་
ག་ཙམ་ཞིག་མཐོང་བས་ཤིང་གི་ཡལ་ག་ལ་ཚད་མ་ཡིན་གྱི། ཤིང་ཐོག་
མེད་པར་འཇལ་བ་མ་ཡིན་ལ། ཞེས་པ་དང༌། དེའི་གོང་དུ་དེ་ཉིད་ལས།
དེ་ལྟར་མཐོང་འདོད་ནས་འགྲམ་དུ་ཕྱིན་པ་ན་ལས་ཀྱིས་གེགས་བྱས་
པའི་དབང་གིས་མིག་ཤེས་དེས་ཆུ་ཀླུང་མ་མཐོང་ཞིང༌། དེ་མ་མཐོང་བ་
ན་ཆུ་ཀླུང་གི་འོག་གི་ས་དང་གསེག་མ་སོགས་ཀྱིས་གང་བའི་གྲམ་པ་
མཐོང་བ་འགྱུར་རོ། །ཞེས་གསུངས་པའི་ཕྱིར། གཞན་ཡང་། དམྱལ་
བའི་མཚོན་ཆ་ལྕགས་བསྲེགས་ཀྱི་ས་གཞི་དང༌། དམྱལ་བའི་མོ་ཚོགས་
སོགས་རྒྱུ་མེད། མི་མཐུན་པའི་རྒྱུ་ལས་བྱུང་བ་མ་ཡིན་ཏེ། དེ་འདྲའི་
སྡུག་བསྔལ་མྱོང་བའི་དམྱལ་བའི་སེམས་ཅན་དེ་རྣམས་ཀྱིས་རང་རང་
གི་ལས་ཀྱི་དབང་གིས་བྱུང་བར་ཐུབ་པ་སངས་རྒྱས་བཅོམ་ལྡན་འདས་
ཀྱི་མདོ་དྲན་པ་ཉེར་བཞག་ལས་གསུངས་པའི་ཕྱིར་ཏེ། མདོ་དེ་ཉིད་
ལས། སེམས་ནི་དགྲ་ནང་དགྲ་ཆེན་ཏེ། །དེ་ལས་གཞན་གྱི་དགྲ་མེད་
དོ། །ཞེས་གསུངས་པའི་ཕྱིར། དོན་དེ་རྣམས་འཆད་པ་ལ་སྤྱོད་འཇུག་
315

ལས། སེམས་ཅན་དམྱལ་བའི་མཚོན་ཆ་རྣམས། །སུ་ཞིག་གིས་ནི་ཆེད་
དུ་བྱས། །ལྕགས་བསྲེགས་ས་གཞི་སུ་ཡིས་བྱས། །མོ་ཚོགས་དེ་དག་ཅི་
ལས་བྱུང༌། །དེ་འདྲ་དེ་དག་ཐམས་ཅད་ཀྱང༌། །སྡིག་སེམས་བྱུང་བར་
ཐུབ་པས་གསུངས། །ཞེས་དང་། དེའི་དར་ཊཱི ཀ་ལས་ཀྱང་། སེམས་
ཅན་དམྱལ་བའི་མཚོན་ཆ་མདུང་རལ་གྲི་ལ་སོགས་པ་རྣམས་བྱེད་པ་པོ་
གཞན་སུ་ཞིག་གིས་ནི་ཆེད་དུ་བྱས།།ཞེས་པ་ནས། ཤལ་མ་རི་ལ་
འབབ་འཛེག་བྱེད་པའི་མོ་ཚོགས་བུད་མེད་དེ་དག་རྒྱུ་གཞན་ཅི་ལས་
བྱུང་བྱེད་པ་པོ་གཞན་མེད་པའི་ཕྱིར་རོ། །རྒྱུ་མེད་པ་ལས་བྱུང་བ་ཡང་
མི་འཐད་པས་དེ་འདྲ་དེ་དག་ཐམས་ཅད་ཀྱང་རང་གི་སྡིག་པ་བྱས་པས་
སེམས་ལས་བྱུང་བར་ཐུབ་པས་དམ་པའི་ཆོས་དྲན་པ་ཉེཪ་བཞག་
སོགས་ལས་གསུངས་སོ། །མེ་ཚོགས་ཞེས་དཔེ་ཁག་ཅིག་ལས་འབྱུང་
བ་ནི་མ་དག་པའོ། ཞེས་པའི་བར་གསུངས་སོ། །རང་རེས་སྤྱིར་བཏང་
ལ་ཉི་མའི་འོད་ཟེར་གྱི་རེག་བྱ་ལ་དེར་གྱུར་པའི་ཚ་རེག་གཉིས་ཡོད་
ཅིང༌། དེས་ཟླ་བའི་འོད་ཟེར་ལ་འགྲེའོ་བྱས་པ་ལ། ཁོ་ན་རེ། ཉི་མ་ལ་
མུན་པའི་རྫས་ཡོད་པར་ཐལ། ཉི་མའི་འོད་ཟེར་(༧༢ན) ལ་གྲང་
བའི་རེག་བྱ་ཡོད་པའི་ཕྱིར་ན་མ་ཁྱབ། འདོད་མི་ནུས་ཏེ། ཉི་མའི་
དཀྱིལ་འཁོར་མངོན་པར་འཆར་བའི་ཚེ་མུན་པའི་གནས་མེད་ཅིང་
316

སྐབས་མེད་དོ། །ཞེས་གསུངས་པའི་ཕྱིར་ན། གོང་དུ་མ་ཁྱབ་སྟེ། སྐལ་
བཟང་མིག་འབྱེད་ལས། ཡི་དྭགས་ཀྱི་ལས་དང་མ་ཚོགས་པའི་དུས་
ཐམས་ཅད་ཀྱི་ཚེ་ཟླ་ཉིའི་འོད་ཟེར་ལ་ཚ་གྲང་གི་རེག་བྱ་གཉིས་གཉིས་
མེད་པར་ཁས་མི་ལེན་ལ། ཉི་མ་ལའང་མུན་པའི་རྫས་ཡོད་པར་ཁས་
ལེན་པ་སུ་ཡང་མེད་པས། ཞེས་གསུངས་པའི་ཕྱིར། ཡང་ཁ་ཅིག མུ་
སྟེགས་ཀྱི་སྟོན་པ་རྫོགས་བྱེད་ཀྱིས་བདག་ཅག་གི་སྟོན་པའི་སྐུ་གཟུགས་
ལ་བལྟས་པའི་ཚེ། དེའི་སྐུ་གཟུགས་ཀྱི་སྟེང་དུ་མི་མཛེས་པའི་དངོས་པོ་
གསར་དུ་སྐྱེས་པར་ཐལ། དགུན་གྱི་དུས་སུ་ཉི་མའི་འོད་ཟེར་ལ་ཡི་
དྭགས་འགའ་ཞིག་གིས་བལྟས་པའི་ཚེ། ཉི་མའི་རེག་བྱའི་སྟེང་དུ་གྲང་
བའི་རེག་བྱ་གསར་དུ་སྐྱེས་པའི་ཕྱིར། རྟགས་ཁས། ཞེ་ན་ཡང་མ་ཁྱབ་
སྟེ། སྔ་མ་ནི་རང་གི་གྲུབ་མཐའ་ངན་པ་དང༌། གཏན་ཚིགས་ལྟར་སྣང་
སོགས་ལ་བརྟེན་པའི་འཕྲལ་གྱི་འཁྲུལ་རྒྱུའི་དབང་གིས་ཡིན་ལ། ཕྱི་མ་
ནི་ཕུགས་ཀྱི་འཁྲུལ་རྒྱུའམ། སྔོན་གྱི་ལས་ངན་གྱི་དབང་གིས་ཡིན་པའི་
ཕྱིར་རོ། །དེས་ན་གནས་འདི་དག་ལ་སྔོའི་ནུས་པ་ཅི་ཡོད།།རྗེ་ཡབ་
སྲས་ཀྱི་ལེགས་བཤད་དང༌། བླ་མ་གོང་མའི་གསུང་རྒྱུན་མན་ངག་ལ་
བརྟེན་ནས་ཞིབ་ཏུ་མ་དཔྱད་ན། ལས་འབྲས་མེད་པར་སྨྲ་དགོས་པ་
སོགས་སུ་འགྱུར་བ་ཡིན་ཏེ། རྣམ་བཤད་ལས། དངོས་པོ་གཅིག །ཅེས་
317

ཀྱང་གསུངས་པས། གཞུང་དོན་ཞིབ་ཏུ་མ་དཔྱད་པར་གོ་བ་རགས་པ་
རེ་ཤར་བ་ན་དེས་ཚིམས་པའི་ཐག་གཅོད་མ་སྔ་ཤིག །ཅེས་དང༌། སྐལ་
བཟང་མིག་འབྱེད་ལས་ཀྱང༌། དེ་ལྟར་དོན་འདི་བློ་གྲོས་ཆུང་ངུ་རྣམ་
པར་མི་དཔྱོད་པ་དག་གིས་ཚིག་ཙམ་གྱིས་ལོག་པར་བཟུང་སྟེ་དམ་པའི་
ལེགས་བཤད་ལ་ལེགས་བཤད་དུ་མི་ཤེས་པར་ལས་འབྲས་ལ་ཡིད་
བརྟན་མི་རུང་བར་བྱེད་པ་ཉིད་དུ་མཐོང་ནས་ཅུང་ཟད་ཞིབ་པར་བཤད་
དོ། །ཞེས་གསུངས་པའི་ཕྱིར། ཁོ་ན་རེ། ཐེག་བསྡུས་ལས། དངོས་
གཅིག །ཅེས་གསུངས་ན། སྔར་གོང་དུ་བཤད་པའི་ལས་ཅན་གྱི་ལྷ་མི་
ཡི་དྭགས་གསུམ་གྱིས་ཐུན་མོང་དུ་ལྟ་བའི་གཞིར་གྱུར་བའི་བརླན་ཞིང་
གཤེར་བ་ཕོར་པ་གང་པོ་དེ། གང་ཟག་དེ་གསུམ་རེ་རེ་ནས་མེད་པའི་
གོང་དུ་དེ་ཆུ་ཡིན་ནམ། བདུད་རྩི་ཡིན་ནམ་གང་ཡིན། ཞེ་ན། དེ་ལ་
མཐའ་གཅིག་ཏུ་ངེས་པ་མེད་དེ། དེ་མིའི་ལས་ཀྱིས་བདག་རྐྱེན་བྱས་པ་
ལས་གྲུབ་པའི་སྣོད་ཀྱི་རྫིང་བུ་དང༌། མཚེའུ་ལས་བཅུས་པ་ཞིག་ཡིན་ན་
ནི། དེ་དང་པོ་ཉིད་ནས་དྭངས་ཤིང་བསིལ་བའི་ཆུ་ཡིན་ཏེ་(༧༢བ) དེ་
མིའི་ལས་ཀྱིས་བདག་རྐྱེན་བྱས་པ་ལས་གྲུབ་པའི་སྣོད་དེ་རྣམས་ནས་
བཅུས་པ་ཡིན་པའི་ཕྱིར། ཡང༌། དེ་ལྷའི་ལས་ཀྱི་བདག་རྐྱེན་བྱས་པ་
ལས་གྲུབ་པའི་ལྷའི་སྣོད་ཀྱི་རྫིང་བུ་སོགས་ལས་བཅུས་པ་ཡིན་ན་ནི།
318

དང་པོ་ཉིད་ནས་བདུད་རྩི་ཡིན་ཏེ། རྟགས་རིགས་འགྲེ། དེ་ལྟར་ཡང་
སྐལ་བཟང་མིག་འབྱེད་ལས། འོ་ན། བརླན་ཞིང་གཤེར་བ་ཕོར་པ་གང་
པོ་དེ་ཉིད་ལྷ་མི་ཡི་དྭགས་གསུམ་ཀ་གཞི་དེ་ན་མེད་པའི་སྔོན་རོལ་ནས་
ཆུ་དང་རྣག་ཁྲག་སོགས་གང་དུ་ཡོད་ཅེ་ན་ས་སྟེང་ནས་འབབ་པའི་ཆུ་
ཀླུང་དང༌། སྟེང་ཀ་དང་ཁྲོན་པ་སོགས་དང་དེ་ནས་བཅུས་པ་ཡིན་ན་
དང་པོ་ནས་ཆུ་རང་དགའ་བར་ཡོད་དེ། དང་པོ་ནས་མིའི་ལས་ཀྱི་
བདག་རྐྱེན་ལས་སྐྱེས་པའི་ཕྱིར་རོ། །ཞེས་པ་ནས། བརླན་ཞིང་གཤེར་
བ་དེ་ཉིད་སྣོད་ཀྱི་འཇིག་རྟེན་གང་ལས་འོངས་པའི་སྣོད་ཀྱི་འབླིག་རྟེན་
དེ་མིའི་ལས་ཀྱི་བདག་རྐྱེན་ལས་གྲུབ་པ་ཡིན་ནམ།།ལྷའི་ལས་ཀྱི་
བདག་རྐྱེན་ལས་གྲུབ་པ་ཡིན་པ་སོགས་ལ་རག་ལས་སོ། །ཞེས་པའི་
བར་གསུངས་སོ། །རྒྱས་པར་སྐལ་བཟང་མིག་འབྱེད་དུ་གསུངས་པས་
དེར་ངེས་པར་བལྟ་བར་བྱའོ། །
༈ གསུམ་པ་དེ་ལས་འཕྲོས་པའི་དོན་བཤད་པ་ནི།།ཆུ་ཀླུང་རྣག་
ཁྲག་ཏུ་སྣང་བའི་ཡི་དྭགས་ཀྱི་མིག་ཤེས་ལ་ཆུ་ཀླུང་རྣག་ཁྲག་ཏུ་སྣང་
ཙམ་དེ། གཟུགས་ཀྱི་སྐྱེ་མཆེད་ཀྱི་གཟུགས་ཡིན་ཏེ། དེ་མིག་ཤེས་ལ་
སྣང་བའི་གཟུགས་ཡིན་པའི་ཕྱིར་ཏེ། རྣམ་བཤད་ལས། ཡི་དྭགས་ལ་
ཆུ་རླུང་རྣག་ཁྲག་ཏུ་སྣང་བ་ནི་དེའི་མིག་ཤེས་ལ་སྣང་བ་ཡིན་པས་
319

གཟུགས་ཀྱི་སྐྱེ་མཆེད་དུ་བཞག་དགོས་སོ། །ཞེས་གསུངས་པའི་ཕྱིར།
སྤྱིར་གཟུགས་དེ་ལ་ཆོས་ཀྱི་སྐྱེ་མཆེད་ཀྱི་གཟུགས་དང༌། གཟུགས་ཀྱི་
སྐྱེ་མཆེད་གཉིས་སུ་ཡོད་ཅིང༌། དང་པོ་དེ་ལ་ཡང་དངོས་བརྟགས་མ་ཕྱེ་
བའི་སྒོ་ནས་དབྱེ་ན། །སྡུད་པ་ལས་གྱུར་པའི་གཟུགས།།མངོན་པར་
སྐབས་ཡོད་ཀྱི་གཟུགས། ཡང་དག་པར་བླངས་པ་ལས་བྱུང་བའི་
གཟུགས། དབང་འབྱོར་བའི་གཟུགས། ཀུན་བརྟགས་པའི་གཟུགས་
དང་ལྔ་མངོན་པ་ཀུན་བཏུས་ལས་བཤད་ཅིང༌། སྐབས་འདིར་ཡང་ཁས་
ལེན་ཏེ། རྣམ་བཤད་ལས། དེ་ལ་ཆོས་ཀྱི་སྐྱེ་མཆེད་ཀྱི་གཟུགས་ལྔ་ནི་
དངོས་པོར་སྨྲ་བའི་གྲུབ་མཐས་བཏགས་པ་མིན་གྱི། མདོ་ལས་
གསུངས་ཤིང་རང་ཀྱང་དེ་ལྟར་བཞེད་དོ། །ཞེས་གསུངས་པའི་ཕྱིར།
མཚན་གཞི་ནི་རྟོག་མེད་ཀྱི་ཡིད་ཀྱི་ཤེས་པ་ལ། བར་གྱི་སྣང་བ་ལ་ཆ་
ཤས་སུ་ཕྱེ་ནས་རྡུལ་ཕྲ་རབ་ཀྱི་རྣམ་པར་གསལ་བར་སྣང་ཙམ་དེ། སྡུད་
པ་ལས་གྱུར་པའི་གཟུགས་ཡིན། (༧༣ན)རྟོག་མེད་ཀྱི་ཡིད་ཤེས་ལ་
བར་གྱི་སྣང་བ་སྐྱ་སེང་སེང་པོར་གསལ་བར་སྣང་ཙམ་དེ། གཉིས་པ་
ཡིན། སྡོམ་པ་དང༌། སྡོམ་མིན་དང༌། བར་མ་གསུམ་པོ་དེ། གསུམ་པ་
ཡིན་ཅིང༌། དེ་གསུམ་ཆོས་ཀྱི་སྐྱེ་མཆེད་པའི་གཟུགས་བརྟགས་པ་བ་
ཡིན་ཏེ། དེ་གཟུགས་མ་ཡིན་པར་ཤེས་པ་ཡིན་པའི་ཕྱིར། འཇུག་སྡོམ་
320

ཐོབ་པའི་སེམས་དཔའི་རྒྱུད་ཀྱི་སོ་ཐར་གྱི་སྡོམ་པ་དེ། ཉེས་སྤྱོད་སྡོམ་
པའི་ཚུལ་ཁྲིམས་སུ། ཚུལ་ཁྲིམས་ལེའུའི་རྣམ་བཤད་ལས་གསུངས་
པའི་ཕྱིར། ཟད་པར་སའི་ཏིང་ངེ་འཛིན་ལ་སའི་རྣམ་པ་གསལ་བར་སྣང་
ཙམ་དེ། བཞི་པ་ཡིན། ས་གཞི་ཀེང་རུས་ཀྱིས་གང་བར་གསལ་བར་
སྣང་བའི་ཏིང་ངེ་འཛིན་ལ་ས་གཞི་ཀེང་རུས་ཀྱིས་གང་བ་གསལ་བར་སྣང་
ཙམ་དེ། ལྔ་པ་ཡིན་ཏེ། རྣམ་བཤད་ལས། དེའི་ཕྱིར་ཀེང་རུས་མེད་ཀྱང་
དེ་གསལ་བ་ནི་གཟུགས་ཅན་དང་འདྲ་བར་གཟུགས་ཅན་དུ་འདོད་
དགོས་ལ། འདི་ཡིད་ཤེས་ཁོ་ན་ལ་སྣང་བ་ཡིན་པས། གཟུགས་ཅན་
བཞིན་དུ་གཟུགས་ཀྱི་སྐྱེ་མཆེད་མིན་ལ། སྐྱེ་མཆེད་གཟུགས་ཅན་ལྷག་
མ་དགུ་ཡང་མ་ཡིན་པས། ཆོས་ཀྱི་སྐྱེ་མཆེད་ཀྱི་གཟུགས་ཀུན་བཏགས་
པ་ཞེས་འབྱུང་བའོ། །ཞེས་གསུངས་པའི་ཕྱིར།།དེར་མ་ཟད་སྐྲ་ཤད་
འཛག་སྣང་གི་མིག་ཤེས་ལ་སྐྲ་ཤད་དུ་སྣང་ཙམ་དེ་ནི་གཟུགས་ཀྱི་སྐྱེ་
མཆེད་ཡིན་ཏེ། རྣམ་བཤད་ལས། མིག་ཤེས་ལ་སྐྲ་ཤད་དུ་སྣང་བ་ནི་
གཟུགས་ཅན་བཞིན་དུ་གཟུགས་ཀྱི་སྐྱེ་མཆེད་དོ། །ཞེས་པ་དང༌། སྐལ་
བཟང་མིག་འབྱེད་ལས་ཀྱང༌། དབང་ཤེས་ལ་སྐྲ་ཤད་དུ་སྣང་བའི་སྣང་
བ་དང་། སྨིག་རྒྱུ་ཆུར་སྣང་གི་སྣང་བ་དང་། གཟུགས་བརྙན་བྱད་
བཞིན་དུ་སྣང་བའི་སྣང་བ་རྣམས་ནི་གཟུགས་ཀྱི་སྐྱེ་མཆེད་ཡིན་ཏེ།
321

དབང་ཤེས་ཀྱི་སྣང་ཡུལ་དུ་གྱུར་པའི་གཟུགས་ཡིན་པའི་ཕྱིར་རོ། །ཞེས་
གསུངས་པའི་ཕྱིར། ཡང༌། གཟུགས་སོགས་སྐྱེ་མཆེད་ལྔ་དང་། མིག་
སོགས་དབང་པོ་ལྔ་གཟུགས་ཅན་དུ་མཛོད་ལས་བཤད་ཅིང༌། སྐབས་
འདིར་ཡང་དེ་རྣམས་གཟུགས་ཅན་ཡིན་ཏེ། དེ་རྣམས་ཐོགས་བཅས་
ཡིན་པའི་ཕྱིར་ཏེ། གཟུགས་བརྙན་གཟུགས་ཀྱི་སྐྱེ་མཆེད་ཡིན། སྒྲ་
བརྙན་སྒྲའི་སྐྱེ་མཆེད་ཡིན་པའི་ཕྱིར་ཏེ། དང་པོ་དེ་མིག་ཤེས་ལ་སྣང་
བའི་གཟུགས་ཡིན། ཕྱི་མ་དེ་ཉན་ཤེས་ལ་སྣང་བའི་སྒྲ་ཡིན་པའི་ཕྱིར་
ཏེ། རྣམ་བཤད་ལས། ལུགས་འདིས་གཟུགས་བརྙན་དང་སྒྲ་བརྙན་
སོགས་ཀྱང་སྔར་བཤད་པ་ལྟར་གཟུགས་དང་སྒྲའི་སྐྱེ་མཆེད་སོགས་སུ་
བཞག༌པ༌དང༌། ཞེས་གསུངས་པའི་ཕྱིར། ཡང༌། སྔོན༌པོ་གསལ་བར་
དམིགས་པའི་རྨི་ལམ་གྱི་ཤེས་པ་ལ་སྔོན་པོ་གསལ་བར་སྣང་ཙམ་དེ་
ཆོས་ཀྱི་སྐྱེ་མཆེད་པའི་གཟུགས་དང༌། རྨི་ལམ་གྱི་སྔོན་པོ་ཡིན་ནོ།།
དེས་ན། དེ་སྔོན་པོ་གསལ་བར་དམིགས་པའི་རྨི་ལམ་གྱི་ཤེས་པའི་
བདག་ཉིད་ཡིན་ཅིང༌། ཕྱི་རོལ་གྱི་དོན་ནི་མ་ཡིན་ཏེ། དེ་ཡིན་ན་རྨི་ལམ་
རྨི་བ་པོ་དེ་དང་རུང་ཡུལ་མལ་ས་གཅིག་ཏུ་གནས་པའི་གང་ཟག་གིས་
(༧༣བ) གཞན་གྱིས་ཀྱང་རྨིས་དགོས་པ་ལས་དེ་ལྟར་མ་དམིགས་
པའི་ཕྱིར་ཏེ། རྣམ་འགྲེལ་ལས། རུང་ཡུལ་གནས་པའི་མི་ཤེས་པ།།
322

རང་ཉིད་ཤེས་ཕྱིར་དེ་ཤེས་ཡིན། །ཞེས་གསུངས་པའི་ཕྱིར། ཡང༌། རྨི་
ལམ་ན་གཟུགས་སོགས་སྐྱེ་མཆེད་ལྔ། མིག་སོགས་དབང་པོ་ལྔ། མིག་
ཤེས་སོགས་དབང་ཤེས་ལྔ་མེད་ཀྱང༌། རྨི་ལམ་གྱི་དེ་རྣམས་ཡོད་དེ།
རྣམ་བཤད་ལས། རྨི་ལམ་ན་མིག་ཤེས་སོགས་ལྔའི་ཡུལ་དབང་རྣམ་
ཤེས་གསུམ་མེད་ཀྱང༌། རྨི་ལམ་རྨིས་བཞིན་པའི་གང་ཟག་གི་ངོར་དེ་
གསུམ་དུ་དམིགས་པ་ཡོད་པས་་རྨི་ལམ་གྱི་མིག་དང༌། རྨི་ལམ་གྱི་མིག་
ཤེས་དང་རྨི་ལམ་གྱི་གཟུགས་གསུམ་ཁས་བླངས་པར་སྟོན་གྱི། དེ་
གསུམ་མིག་སོགས་སུ་གྲུབ་པར་འདོད་པ་མ་ཡིན་ཏེ། སྒྱུ་མའི་རྟ་གླང་
དང་མིར་འདོད་མི་དགོས་པ་བཞིན་ནོ། །ཞེས་གསུངས་པའི་ཕྱིར། དེས་
ན་མིག་སྒྱུ་མའི་སྔགས་རྫས་ཀྱིས་བསླད་པ་ལ་བརྟེན་ནས། རྡེའུ་རྟར་
སྣང་བའི་མིག་ཤེས་ལ་རྡེའུ་རྟར་གསལ་བར་སྣང་ཙམ་དེ། སྒྱུ་མའི་རྟ་
ཡིན། སྒྲ་གསལ་བར་དམིགས་པའི་རྨི་ལམ་གྱི་ཤེས་པ་ལ་སྒྲ་གསལ་
བར་སྣང་ཙམ་དེ། རྨི་ལམ་གྱི་སྒྲ་ཡིན་ནོ། །རྩ་བའི་གསུམ་པ་ངག་དོན་་
ནི་འགྲེལ་དུ་བཤད་ཟིན་པ་དེར་ལྟའོ། །
༈ དབུ་མའི་ཚད་འགོག་གི་སྐོར་བཤད་པ།
གང་ཕྱིར་གང་གིས་ཡུལ་མྱོང་གྱུར་དེ་ལས། །ཞེས་སོགས་རྐང་པ་
བཞིའི་སྐབས་སུ་སྔར་ལྟར་གསུམ་ལས། དང་པོ་བཤད་ཟིན། གཉིས་པ་
323

ལ། རང་རིག་མེད་ཀྱང་དྲན་པ་སྐྱེ་ཚུལ་བཤད་པ། དེ་ལ་བརྟེན་ནས་
ཚད་མའི་རྣམ་གཞག་བཤད་པ། བཅད་ཤེས་ཀྱི་རྣམ་གཞག་བྱེ་བྲག་ཏུ་
བཤད་པ་དང་གསུམ་ལས། དང་པོ་ལ། དངོས་སྨྲ་བའི་འདོད་པ་བརྗོད་
པ། དེ་དགག་པ། དྲན་པ་སྐྱེ་ཚུལ་དངོས་བཤད་པ་གསུམ་ལས། དང་
པོ་ནི། སེམས་ཙམ་པའི་འདོད་པ་བརྗོད་པ་ན། རྟོག་གེ་འབར་བ་ལས།
སེམས་ཙམ་པས་རྣམ་ཤེས་ནི་གཉིས་སུ་སྣང་སྟེ། རང་སྣང་བ་དང་ཡུལ་
དུ་སྣང་བའོ། །ཡུལ་དུ་སྣང་བའི་རྣམ་ཤེས་ནི་ཕྱི་རོལ་གྱི་ཡུལ་གྱི་རྣམ་
པར་གྱུར་ནས། རང་སྣང་བའི་རྣམ་ཤེས་ཀྱི་ཡུལ་དུ་འགྱུར་རོ་ཞེ་ན།
ཞེས་གསུངས། བསྟན་ཚུལ་ནི་རང་སྣང་ཞེས་པས་འཛིན་རྣམ་དེ་བསྟན།
ཡུལ་དུ་སྣང་བ་ཞེས་པས། བཟུང་རྣམ་དེ་བསྟན། དེ་ཡང་ཞིབ་ཏུ་བཤད་
ན། ཤེས་པ་ལ་གཉིས་ཡོད་དེ། རང་སྣང་བ་སྟེ་རང་རིག་དང་། ཡུལ་
སྣང་བ་སྟེ་གཞན་རིག་གི་ཤེས་པ་གཉིས་ཡོད་པའི་ཕྱིར། ཞེས་པ་ནི།
རྣམ་ཤེས་ནི་གཉིས་སུ་སྣང་སྟེ། རང་སྣང་བ་དང་ཡུལ་དུ་སྣང་བའོ།།
ཞེས་པའི་དོན་ཡིན། ཡུལ་དུ་སྣང་བའི་རྣམ་ཤེས་ནི། ཕྱི་རོལ་གྱི་ཡུལ་གྱི་
རྣམ་པར་གྱུར་ནས། ཞེས་པས་བཟུང་རྣམ་ལ་སྔོན་པོ་ལ་སོགས་པའི་
ཡུལ་གྱི་རྣམ་པ་ཤར་བ་ཡིན་ནོ། །ཞེས་བསྟན། དེ་མན་ཆད་ཀྱིས།
བཟུང་རྣམ་མྱོང་བའི་འཛིན་རྣམ་གྱིས་བཟུང་རྣམ་མྱོང་བར་བསྟན་ནོ།།
324

(༧༤.ན) ཞེས་འདོད། དེས་ན་མདོ་སེམས་གཉིས་པོ་དེ། བཟུང་རྣམ་
མྱོང་བའི་འཛིན་རྣམ་དེ་ཁ་ནང་ཁོ་ནར་ཕྱོགས་པ་དང༌། གཉིས་སྣང་དང་
བྲལ་བ་དང༌། ཁོ་རང་གི་ཁོ་རང་རིག་པ་དང༌། ཁོས་བཟུང་རྣམ་མྱོང་
བའི་ཚེ། གཟུགས་སྒྲ་སོགས་ཀྱི་སྣང་བ་འཆར་བ་ལ་མི་བལྟོས་པའི་
འཛིན་རྣམ་ཡན་གར་བར་འདོད་པ་ཡིན་ཏེ། རྣམ་འགྲེལ་ལས། རྟག་ཏུ་
བདག་ལ་ནང་མངོན་ཕྱོགས། ཞེས་སོགས་དང་། རིག་བྱ་རིག་བྱེད་
རྣམ་པའང་མེད། །ཅེས་བཤད་པའི་ཕྱིར། ཞེས་འདོད། ཡང་དངོས་སྨྲ་
བ་རྣམས་ན་རེ། ཚུར་མཐོང་གི་རྒྱུད་ཀྱི་སྔོན་འཛིན་མངོན་སུམ་གྱིས་
སྔོན་པོ་རྟོགས་དུས་སུ། དེ་མྱོང་བྱེད་ཀྱི་ཤེས་པ་ཡོད་དེ། དེའི་དྲངས་
ནས་སྐྱེས་པའི་ཤེས་པ་དེས། ཡུལ་སྔོན་པོ་དྲན་པའི་སྟོབས་ཀྱིས་ཡུལ་
ཅན་སྔོན་སྣང་ཤེས་པ་དྲན་པའི་ཕྱིར། ཞེས་འདོད། དེ་སྒྲུབ་པ་ན། ཚུར་
མཐོང་གི་རྒྱུད་ཀྱི་སྔོ་སྣང་དབང་ཤེས་ཆོས་ཅན། མྱོང་བྱེད་ཅན་གྱི་ཤེས་
པ་ཡིན་ཏེ། དྲན་ཤེས་ཅན་གྱི་ཤེས་པ་ཡིན་པའི་ཕྱིར། ཞེས་པའི་རྟགས་
ལ་བརྟེན་ནས། དེ་མྱོང་བྱེད་ཀྱི་རང་རིག་ཡོད་པར་གྲུབ་པ་ཡིན་ཏེ། དེ་
ལ་བརྟེན་ནས་དེ་མྱོང་བྱེད་ཀྱི་ཤེས་པ་ཡོད་པར་གྲུབ་པ་གང་ཞིག དེ་
མྱོང་བྱེད་དོན་གཞན་གྱི་མྱོང་བྱ་མ་ཡིན་པའི་ཕྱིར་ཏེ། དང་པོ་གྲུབ་སྟེ།
སྔར་སྔོ་སྣང་དབང་ཤེས་མ་རྟོགས་པར་ཕྱིས་དེ་དྲན་པ་མི་སྲིད་པའི་ཕྱིར་
325

ཏེ།།དངོས་སྨྲ་བའི་འདོད་པ་འཆད་པ་ན། རྣམ་བཤད་ལས།།སྔར་གྱི་
སྔོན་འཛིན་ལྟ་བུའི་ཤེས་པ་ཡང་རང་དུས་སུ་ཉམས་སུ་མ་མྱོང་བས་ཕྱིས་
ཀྱི་དྲན་པ་ཡོད་པར་མི་འགྲུབ་བོ། །འདིས་ནི་སྔར་གྱི་སྔོན་འཛིན་དེ་ལ་
མྱོང་བ་ཡོད་པར་ཕྱིས་དེ་འདྲའི་རྟགས་ལས་བསྒྲུབ་པ་ཡིན་ཏེ། ཞེས་པ་
ནས། རང་རིག་སྒྲུབ་པའི་རིགས་པ་དྲག་ཤོས་ཡིན་ནོ། །ཞེས་པའི་བར་
གསུངས་པའི་ཕྱིར། གལ་ཏེ་གོང་གི་རྟགས་གཉིས་པ་མ་གྲུབ་བོ་ཟེར་ན།
འདི་ལ་མྱོང་བྱེད་ཐུག་མེད་དུ་ཐལ་བ་དང༌། ཤེས་པ་ཕྱི་མ་ཡུལ་ལ་མི་
འཕོ་བར་ཐལ་པའི་སྐྱོན་གཉིས་ཡོད་པ་ལས། དང་པོ་ནི། སྔོ་སྣང་
དབང་ཤེས་དེ་མྱོང་བྱེད་ཐུག་མེད་དུ་ཐལ། དེ་ཁོ་རང་གི་རྗེས་སུ་བྱུང་
བའི་ཤེས་པ་དོན་གཞན་པ་གཅིག་གིས་མྱོང་དེ་ཡང་ཁོ་རང་གི་རྗེས་སུ་
བྱུང་བའི་ཤེས་པ་དོན་གཞན་པ་གཅིག་གིས་མྱོང་བའི་ཕྱིར། རྟགས་
ཁས། ཞེས་པའི་འདོད་བརྗོད་དེ་སྟོན་པ་ལ།།རྣམ་བཤད་ལས།།སྔོ་
འཛིན་དེ་རང་ལས་དོན་གཞན་པའི་ཤེས་པས་ཀྱང་མྱོང་བར་མི་རིགས་
ཏེ་དེ་རིགས་ན་གནོད་པ་གཉིས་ལས་དང་པོ་ཐུག་མེད་དུ་ཐལ་བ་ནི།
ཞེས་པ་ནས། ཐུག་མེད་དུ་སོང་ན་ནི་སྔོ་འཛིན་དང་པོ་ལ་མྱོང་བ་མི་
འགྲུབ་པའི་སྐྱོན་ཡོད་དེ། ཞེས་པའི་བར་གསུངས་སོ། །སྐྱོན་གཉིས་པ་
ནི། སྔོ་སྣང་དབང་ཤེས་སྐད་ཅིག་གཉིས་པས་དེ་སྐད་ཅིག་དང་པོ་མྱོང་
326

བར་ཐལ། (༧༤བ) གོང་གི་མ་གྲུབ་པ་དེའི་ཕྱིར། འདོད་ན། སྔོ་སྣང་
དབང་ཤེས་སྐད་ཅིག་གཉིས་པ་དེས་སྔོན་པོ་མ་རྟོགས་པར་ཐལ། དེས་
དེ་སྐད་ཅིག་དང་པོ་མྱོང་བའི་ཕྱིར། རྟགས་ཁས། ཞེས་པའི་འདོད་
བརྗོད་དེ་སྟོན་པ་ལ། རྣམ་བཤད་ལས། གཉིས་པ་ཡུལ་གཞན་ཡོངས་
སུ་མི་གཅོད་པར་ཐལ་བ་ནི། །ཤེས་པ་སྔ་མ་ཕྱི་མས་གཅོད་ན་ནི།
གཟུགས་སྒྲ་ལ་སོགས་པའི་ཡུལ་གཞན་མི་གཅོད་པ་དང༌། ཞེས་པ་
ནས། རིང་བའི་ཕྱི་རོལ་ལ་མི་འཇུག་པའི་ཕྱིར་རོ།།།ཞེས་པའི་བར་
གསུངས་སོ། །དོན་བསྡུ་ན། སྔོ་སྣང་དབང་ཤེས་ཀྱི་སྟེང་ན། སྔོན་པོའི་
རྣམ་པ་ཤར་བའི་ཤེས་པ་གཅིག་དང༌།།ཁོ་རང་དང་ཡུལ་དུས་རང་
བཞིན་གང་ལ་བལྟོས་ཏེ་གྲུབ་སྡེའི་རྫས་གཅིག་པའི་ཁོ་ལ་གཉིས་སྣང་
ནུབ་པའི་ཤེས་པ་གཉིས་ཡོད་པར་འདོད་ལ། དེ་ཡང་དང་པོ་བཟུང་རྣམ་
དང་གཞན་རིག་ཏུ་འདོད་ཅིང་། ཕྱི་མ་དེ་སྔོ་སྣང་དབང་ཤེས་ཀྱི་འཛིན་
རྣམ་དང༌། དེ་མྱོང་བྱེད་ཀྱི་རང་རིག་ཏུ་འདོད་ཅིང༌། སྔོ་སྣང་དབང་ཤེས་
ཀྱི་སྟེང་ན་ཤེས་པ་དེ་རྣམས་ཡོད་དེ།།དཔེར་ན་མར་མེས་གཟུགས་
གསལ་བར་བྱེད་པ་བཞིན་དུ། མར་མེས་མར་མེ་རང་ཉིད་ཀྱང་གསལ་
བར་བྱེད་པའི་ཕྱིར་ཏེ། རྣམ་འགྲེལ་ལས། གསལ་བྱེད་རབ་ཏུ་གསལ་
བ་ན། །རང་གི་ངོ་བོ་གསལ་བྱེད་འདོད། །ཅེས་གསུངས་པའི་ཕྱིར།
327

ཞེས་ཟེར། དེས་ན་དངོས་སྨྲ་བའི་ལུགས་འདི་ལ། དྲན་ཤེས་ཅན་གྱི་
ཤེས་པའི་རྟགས་ལས། སྔོ་སྣང་དབང་ཤེས་མྱོང་བྱེད་ཀྱི་རང་རིག་གྲུབ་
པ་ཡང་། ཚད་མ་ཀུན་ལས་བཏུས་ལས། དུས་ཕྱིས་དྲན་པ་ལས་གྲུབ་པ་
ཞེས་པ་དང༌། དེའི་དོན་འཆད་པ་ན་རྣམ་འགྲེལ་ལས།།དྲན་པ་ལས་
ཀྱང་རང་རིག་གྲུབ། །ཅེས་པ་ལ་བརྟེན་ནས་འགྲུབ་བོ། །ཞེས་ཟེར་རོ།།
༈ གཉིས་པ་དེ་བཀག་པ་ལ། དཔེ་བཀག་པ་དང༌། དོན་བཀག་པ་
གཉིས་ལས། དང་པོ་ནི། མར་མེས་རང་དང་གཞན་གཉིས་ཀ་གསལ་
བར་བྱེད་པ་མ་ཡིན་ཏེ།།དེ་ལྟར་ཡིན་ན་མུན་པས་རང་དང་གཞན་
གཉིས་ཀ་སྒྲིབ་པར་འགྱུར་ལ། དེ་ལྟར་ན། མུན་པས་མུན་པ་སྒྲིབ་པར་
འགྱུར་ལ།།དེ་ལྟར་ན་སྣང་བ་དང་བྲལ་བའི་མུན་ཁུང་གིས་བུམ་
གཟུགས་གསལ་བར་མཐོང་བ་ལ་སྒྲིབ་བྱེད་མེད་པར་ཐལ། དེའི་ཚེ་ན་
མུན་པ་སྒྲིབ་བྱེད་ཀྱི་བསྒྲིབས་ནས་མུན་པ་མཐོང་བ་མེད་པའི་ཕྱིར་ཏེ།
མུན་པས་མུན་པ་སྒྲིབ་པའི་ཕྱིར། རྟགས་ཁས། དེ་ལྟར་ཡང་རྩ་ཤེས་
ལས། མར་མེས་རང་དང་གཞན་གྱི་དངོས།།།གལ་ཏེ་སྣང་བར་བྱེད་
གྱུར་ན། །མུན་པའང་རང་དང་གཞན་གྱི་དངོས། །སྒྲིབ་པར་འགྱུར་བ་
ཐེ་ཚོམ་མེད།།ཅེས་པ་དང༌། རྣམ་བཤད་ལས་ཀྱང༌། གལ་ཏེ་མར་མེས་
རང་གི་རང་གསལ་བྱེད་དོ་ཞེ་ན། དེ་ལྟར་ན་མུན་པས་རང་གིས་རང་
328

སྒྲིབ་པར་འགྱུར་རོ། །དེ་འདོད་ན་( ༧༥ ན) མུན་ཁུང་དུ་བུམ་པ་མི་
མཐོང་བ་བཞིན་དུ། མུན་པ་ཡང་མི་མཐོང་བར་འགྱུར་རོ།།།ཞེས་
གསུངས་སོ། །
༈ གཉིས་པ་དོན་བཀག་པ་ལ། སྒྲུབ་བྱེད་དགག་པ་དང༌། དམ་
བཅའ་དགག་པ་གཉིས་ལས། དང་པོ་ནི། ཁྱོད་ཀྱི་ཚུར་མཐོང་གི་རྒྱུད་
ཀྱི་སྔོ་སྣང་དབང་ཤེས་ཆོས་ཅན། མྱོང་བྱེད་ཅན་གྱི་ཤེས་པ་ཡིན་ཏེ།
དྲན་ཤེས་ཅན་གྱི་ཤེས་པ་ཡིན་པའི་ཕྱིར། ཞེས་པའི་དོན་དེ་གང་ལ་བྱེད།
རང་བཞིན་གྱིས་གྲུབ་པའི་དྲན་ཤེས་ཅན་གྱི་ཤེས་པ་ཡིན་པའི་ཕྱིར།
ཟེར་བ་ཡིན་ནམ། སྒྲ་དྲངས་ཐད་དེ་ཀ་ལ་བྱེད་པ་དག་ལས་གང་ཡིན།
དང་པོ་ལྟར་ཡིན་ན། མི་འཐད་དེ་རང་བཞིན་གྱིས་གྲུབ་པའི་དྲན་པ་
དང་། རང་རིག་གཉིས་ངེད་ཐལ་འགྱུར་བའི་ངོར་མེད་མཚུངས་ཡིན་
པས། སྒྲུབ་བྱེད་བསྒྲུབ་བྱ་མཚུངས་པ་ཡིན་པའི་ཕྱིར་ཏེ།།རྩ་བར། མ་
གྲུབ་བསྒྲུབ་པར་བྱ་ཕྱིར་བརྗོད་པ་ཡིས། །མ་གྲུབ་འདི་ནི་བསྒྲུབ་པར་
བྱེད་པ་མིན། །ཞེས་གསུངས་པའི་ཕྱིར། གཞན་ཡང༌། རང་བཞིན་གྱིས་
གྲུབ་པའི་དྲན་པ་མེད་དེ། དེ་ཡོད་ན་རང་བཞིན་གྱིས་གྲུབ་པའི་འབྲས་
བུ་སྐྱེ་བ་ཡོད་དགོས། དེ་ཡོད་ན་བདག་སྐྱེ་དང་གཞན་སྐྱེ་གཉིས་ཡོད་
དགོས་པ་ལས། དེ་གཉིས་རེ་རེ་ནས་བཀག་ཟིན་པའི་ཕྱིར་ཏེ། རང་
329

འགྲེལ་ལས། གལ་ཏེ་དེ་ལ་རེ་ཞིག་རྫས་སྒྲུབ་པར་བྱེད་པ་ཡིན་པའི་
དབང་དུ་བྱས་ནས་དེ་སྐད་དུ་སྨྲ་ན་ནི། དེའི་ཚེ་བདག་དང་གཞན་ལས་
སྐྱེ་བ་མེད་པའི་ཕྱིར་རྣམ་པ་ཐམས་ཅད་དུ་དྲན་པ་མི་སྲིད་པས་མ་གྲུབ་
པའི་རང་རིག་པ་སྒྲུབ་པར་འགྱུར་རོ། །ཞེས་གསུངས་པའི་ཕྱིར། གཞན་
ཡང་། རང་བཞིན་གྱིས་གྲུབ་པའི་དྲན་ཤེས་ཅན་གྱི་ཤེས་པའི་རྟགས་
ལས། དེ་འདྲའི་སྔོ་སྣང་དབང་ཤེས་དེ། མྱོང་བྱེད་ཅན་གྱི་ཤེས་པར་
སྒྲུབ་པ་དེ། མིག་ཤེས་ཀྱིས་བཟུང་བྱའི་རྟགས་ལས་སྒྲ་མི་རྟག་པར་སྒྲུབ་
པ་དང་འདྲ་བ་ཡིན་ཏེ། རང་འགྲེལ་ལས། རང་རིག་པ་བསྒྲུབ་པར་བྱ་
བའི་ཕྱིར་དྲན་པའི་ཚིག་བརྗོད་པའི་མ་སྒྲུབ་པ་འདི་སྒྲུབ་པའི་དགོས་པ་
ཅན་དུ་མ་སྒྲུབ་སྟེ། སྒྲ་མི་རྟག་པ་ལ་མིག་ཤེས་ཀྱིས་བཟུང་བྱ་ཉིད་
བཞིན་ནོ་སྙམ་དུ་བསམ་པ་ཡིན་ནོ། །ཞེས་པ་དང༌། རྣམ་བཤད་ལས་
ཀྱང༌། ཕྱི་རོལ་ལ་རང་རིག་མ་གྲུབ་པར་སྒྲུབ་པ་བྱ་བའི་ཕྱིར་དུ་བརྗོད་
པ་ཡིས། དྲན་པ་རང་བཞིན་གྱིས་ཡོད་པར་མ་གྲུབ་པ་འདི་ནི་རང་རིག་
སྒྲུབ་པར་བྱེད་པ་མ་ཡིན་ཏེ། སྒྲ་མི་རྟག་པར་སྒྲུབ་པ་ལ་མིག་ཤེས་
ཀྱིས་བཟུང་བྱ་བཞིན་ནོ། །ཞེས་གསུངས་པའི་ཕྱིར། །
༈ རྩ་བའི་བརྟག་པ་གཉིས་པ་ལྟར་ཡིན་ནོ། །ཞེ་ན། འོ་ན་དྲན་
ཤེས་ཅན་གྱི་ཤེས་པའི་རྟགས་ལས། ཚུར་མཐོང་གི་རྒྱུད་ཀྱི་སྔོ་སྣང་
330

དབང་ཤེས་ཀྱི་སྟེང་དུ་རང་མྱོང་དཔོག་པ་ཡིན་ནམ། དེའི་སྟེང་དུ་མྱོང་བ་
ཙམ་དཔོག་པ་དག་ལས་གང་ཡིན། དང་པོ་ལྟར་ཡིན་ནོ། །ཞེ་ན། མི་
འཐད་དེ། དེའི་རྟགས་ཀྱིས་དེ་ཉིད་ཀྱིས་ཁྱབ་པ་འཁྲུལ་པའི་ཕྱིར་ཏེ། དཔེར་
ན། མེ་ཡོད་པའི་རྟགས་ལས་གཞི་འགའ་ཞིག་ཏུ་མེ་ཤེལ་ཡོད་པར་
དཔོག་ན་ཁྱབ་པ་འཁྲུལ་བ་དང༌། ཆུ་(༧༥བ) ཡོད་པའི་རྟགས་ལས་
གཞི་འགར་ཆུ་ཤེལ་དཔོག་ན་ཁྱབ་པ་འཁྲུལ་པ་བཞིན་དུ་ཡིན་པའི་ཕྱིར་
ཏེ། རང་འགྲེལ་ལས། འདི་ལྟར་ཆུ་ཙམ་མཐོང་བ་ལས་ནོར་བུ་ཆུ་ཤེལ་
ལམ། མེ་ཙམ་མཐོང་བ་ལས་ནོར་བུ་མེ་ཤེལ་ཡོད་པ་ཉིད་ནི་མ་ཡིན་ཏེ།
ཞེས་པ་ནས། དེ་བཞིན་དུ་འདིར་ཡང་རང་རིག་པ་མེད་པར་དྲན་པ་ཇི་
ལྟར་འབྱུང་བ་དེ་ལྟར་སྟོན་པར་འགྱུར་རོ། །ཞེས་པའི་བར་གསུངས་
ཤིང། སྐལ་བཟང་མིག་འབྱེད་ལས་ཀྱང༌། གཉིས་པ་ལྟར་ན་འབྲས་བུ་
དྲན་པ་ཙམ་རྟགས་སུ་བཤད་ནས་རྒྱུ་ཁྱད་པར་བ་རང་མྱོང་སྔོན་དུ་སོང་
བར་སྒྲུབ་པ་ཁྱབ་པ་འཁྲུལ་ཏེ། མེ་ཙམ་ལས་མེ་ཤེལ་དང༌། ཆུ་ཙམ་
ལས་ཆུ་ཤེལ་དཔོག་པ་བཞིན་ནོ། །ཞེས་གསུངས་པའི་ཕྱིར། བརྟགས་
པ་གཉིས་པ་ལྟར་ན་ཡང་མི་འཐད་དེ། དེ་འདྲའི་དབང་ཤེས་ཀྱི་སྟེང་དུ་
མྱོང་བ་ཙམ་སྒྲུབ་པས། དེ་མྱོང་བྱེད་ཀྱི་རང་རིག་ཡོད་པར་མི་འགྲུབ་
པའི་ཕྱིར་ཏེ། མྱོང་བ་ལ་ཁྱེད་དངོས་སྨྲ་བ་འདོད་པ་ལྟར་གྱི་རང་མྱོང་
331

དང་གཞན་མྱོང་གཉིས་སུ་ཁ་ཚོན་མ་ཆོད་པའི་ཕྱིར་ཏེ། རྣམ་བཤད་
ལས། རང་གི་རང་མྱོང་བ་འགྲུབ་བ་ཞེས་སྨྲ་མོད་ཀྱང༌། ཤེས་པས་རིག་
པ་མདོ་སྡེ་པ་དང་སེམས་ཙམ་པས་བཞག་པ་དེ་གཉིས་སུ་ཁ་ཚོན་མ་
ཆོད་པའི་ཕྱིར། ཞེས་གསུངས་པའི་ཕྱིར། སྐལ་བཟང་མིག་འབྱེད་ལས་
ཀྱང༌། དྲན་པའི་རྟགས་ཀྱིས་མྱོང་བ་ཙམ་སྔོན་དུ་སོང་བར་སྒྲུབ་ཆུག་
ཀྱང༌། མྱོང་བ་ལ་མདོ་སེམས་གཉིས་ཀྱི་སྨྲ་བ་ལྟར་གྱི་རང་མྱོང་དང་
གཞན་མྱོང་གཉིས་སུ་ཁ་ཚོན་ཆོད་པ་མ་ཡིན་ཏེ། ཞེས་གསུངས་པའི་
ཕྱིར། །
༈ གཉིས་པ་དམ་བཅའ་དགག་པ་ལ། སྔོ་འཛིན་དབང་ཤེས་མྱོང་
བྱེད་ཀྱི་རང་རིག་མེད་དེ། ཁོ་རང་གི་ཁོ་རང་གཉིས་སྣང་ནུབ་པའི་ཚུལ་
གྱིས་མ་རྟོགས་པའི་ཕྱིར་དཔེར་ན་རལ་གྲིའི་སོ་གཅིག་པོ་དེ་ཉིད་ཀྱིས་
ཁོ་རང་གཅོད་མི་ནུས། སོར་མོའི་རྩེ་མོ་གཅིག་པོ་ཉིད་ཀྱིས་ཁོ་རང་ལ་
རེག་མི་ནུས། ལེགས་པར་སྦྱང་བའི་ཡང་ཟོར་ཅན་གྱིས་ཀྱང་རང་གི་
ཕྲག་པ་ལ་ཞོན་མི་ནུས་པ་ཡིན་པའི་ཕྱིར་ཏེ། ལང་ཀར་གཤེགས་པ་
ལས། ཇི་ལྟར་རལ་གྲིས་རང་གི་སོ་གཅོད་པར་མི་བྱེད། སོར་མོ་ནི་རང་
ལ་རེག་པར་མི་བྱེད་པ་ལྟར། རང་རིག་སེམས་ཀྱང་དེ་བཞིན་ནོ། །ཞེས་
པ་དང༌། དེའི་དོན་འཆད་པ་ན། རྣམ་བཤད་ལས། དེ་ལ་ཤེས་པ་ཉིད་
332

ཀྱིས་ཤེས་པ་དེ་ཉིད་འཛིན་པར་ནི་མི་འཐད་དེ། རང་ལ་རང་གི་བྱེད་པ་
འཇུག་པ་འགལ་བའི་ཕྱིར་རོ། །འདི་ལྟར་རལ་གྲིའི་སོ་དེ་ཉིད་ཀྱིས་དེ་
ཉིད་མི་གཅོད་ལ། སོར་མོའི་རྩེ་མོ་དེ་ཉིད་ཀྱིས་དེ་ཉིད་ལ་མི་རེག་ཅིང༌།
ལེགས་པར་བསླབ་པའི་གཡེར་ཞིང་ཡང་ཟོར་ཅན་གྱིས་ཀྱང་རང་གི་
ཕྲག་པ་ལ་ཞོན་པར་མི་ནུས་ཤིང་མེས་རང་གི་བདག་ཉིད་མི་བསྲེག་ལ།
མིག་གིས་རང་གི་བདག་ཉིད་ལ་ལྟ་བ་མ་ཡིན་ནོ། །ཞེས་གསུངས་པའི་
ཕྱིར། དོན་བསྡུ་ན། སྔོ་སྣང་དབང་ཤེས་མྱོང་བྱེད་ཀྱི་ཤེས་པ་དེ།།དེ་
འཇལ་བྱེད་ཀྱི་ཤེས་པ་མིན་ཏེ། དེ་འཇལ་བྱེད་ཀྱི་ཤེས་པ་རྟགས་དོན་
བཙལ་བའི་ཚེ་ན་མི་རྙེད་པའི་ཕྱིར་ཏེ། དེ་རང་བཞིན་(༧༦ན) གྱིས་མ་
གྲུབ་པའི་ཕྱིར་རོ། །
༈ གསུམ་པ། དྲན་པ་སྐྱེ་ཚུལ་དངོས་བཤད་པ་ལ། བསྟན་བཅོས་
འདི་ནས་བཤད་པའི་ཚུལ་དང༌། སྤྱོད་འཇུག་ལས་བཤད་པའི་ཚུལ་
གཉིས་ཡོད་པ་ལས། དང་པོ་ནི། ཡུལ་ཡུལ་ཅན་རང་བཞིན་གྱིས་གྲུབ་
པར་འདོད་པ་རྣམས་ལ། ཚུར་མཐོང་གི་རྒྱུད་ཀྱི་སྔོ་སྣང་དབང་ཤེས་
ཀྱིས་དྲངས་ནས་སྐྱེས་པའི་སྔོན་པོ་ངེས་པའི་ངེས་ཤེས་དེ། དེའི་རྒྱུད་ཀྱི་
སྔོན་སྣང་དབང་ཤེས་མི་དྲན་ཏེ། དེ་གཉིས་ཡུལ་སྔོན་པོ་གཅིག་ལ་ཡང་
མི་འཇུག །དྲན་ཤེས་དེ་སྔོན་སྣང་དབང་ཤེས་ཀྱི་རིགས་རྒྱུན་ཡང་ཡིན་
333

པའི་ཕྱིར་ཏེ། དེ་གཉིས་འབྲེལ་མེད་ཐ་དད་ཡིན་པའི་ཕྱིར་ཏེ།།དེ་
གཉིས་རང་བཞིན་གྱིས་གྲུབ་པའི་ཕྱིར། རྟགས་དངོས་སྨྲ་བ་རང་ལ་
ཁེགས་སོ། །
༈·རང་ལུགས་ནི། ཚུར་མཐོང་གི་རྒྱུད་ཀྱི་སྔོན་སྣང་དབང་ཤེས་
ཀྱིས་དྲངས་ནས་སྐྱེས་པའི་སྔོན་པོ་དྲན་པའི་དྲན་ཤེས་དེ་དེའི་རྒྱུད་ཀྱི་
སྔོན་སྣང་དབང་ཤེས་རྟོགས་ཏེ་དེ་གཉིས་སྔར་ཡུལ་སྔོན་པོ་གཅིག་ལ་
ཡང་འཇུག དེ་འདྲའི་དྲན་ཤེས་དེ་དེའི་རྒྱུད་ཀྱི་སྔོན་སྣང་དབང་ཤེས་
དེའི་རིག་རྒྱུན་ཡང་ཡིན་པའི་ཕྱིར་ཏེ། དེ་གཉིས་འབྲེལ་མེད་ཐ་དད་མ་
ཡིན་པའི་ཕྱིར་ཏེ། དེ་གཉིས་རང་བཞིན་གྱིས་གྲུབ་པའི་སོ་སོ་བ་མ་ཡིན་
པའི་ཕྱིར། ཞེས་པ་འདི་སྐལ་བཟང་མིག་འབྱེད་ལས། ངས་སྔར་ཨུཏྤལ་
སྔོན་པོ་འདི་མཐོང་ངོ་སྙམ་པའི་དྲན་པ་སྐྱེ་བའི་རྒྱུ་མཚན་ཡོད་དེ། སྔར་
ཨུཏྤལ་སྔོན་པོ་མཐོང་བའི་མིག་ཤེས་དང་ཕྱིས་དྲན་པའི་ཤེས་པ་གཉིས་
རང་བཞིན་གྱི་སོ་སོ་བ་མ་ཡིན་ཞིང༌། ཞེས་པ་ནས། སྔར་མིག་ཤེས་
དེས་མཐོང་བའི་དོན་དང་ཕྱིས་དྲན་ཤེས་དེས་དྲན་པའི་དོན་གཉིས་དོན་
གཅིག་པའི་རྒྱུ་མཚན་གྱིས་དེ་འདྲའི་དྲན་ཤེས་སྐྱེ་བ་ཡིན་པའི་ཕྱིར།
ཞེས་པའི་བར་གྱི་དོན་ཡིན་ཏེ། དེས་ན་དེ་འདྲའི་དྲན་ཤེས་དེས་སྔོན་པོ་
དྲན་ཚུལ་ལ་གཉིས་ཡོད་དེ། སྔོན་པོ་མཐོང་སྙམ་པའི་དྲན་པའི་ཚུལ་
334

གཅིག་དང་། ངས་སྔོན་པོ་མཐོང་སྙམ་དུ་དྲན་པའི་དྲན་ཚུལ་གཉིས་ཡོད་
པའི་ཕྱིར་རོ།། །དེ་ཡང་དང་པོ་ཡུལ་སྔོན་པོ་དྲན་པའི་དྲན་ཚུལ། ཕྱི་མ་
དེས་དེའི་རྒྱུད་ཀྱི་ཡུལ་ཅན་སྔོ་སྣང་དབང་ཤེས་ཁོ་རང་དྲན་པའི་དྲན་
ཚུལ་ཡིན་ཏེ། རྣམ་བཤད་ལས། དེ་ལ་ངས་མཐོང་སྙམ་དུ་དྲན་པ་ནི་
ཡུལ་ཅན་དྲན་པ་དང༌། སྔོན་པོ་ལ་སོགས་པ་འདི་མཐོང་སྙམ་དུ་དྲན་པ་
ནི་ཡུལ་དྲན་པའོ། །དེ་ཡང་སྔར་(༧༦བ) ང་རང་གིས་མཐོང་བ་དེ་
ཉིད་རང་གིས་དྲན་སྙམ་པ་ནི་དྲན་ཚུལ་ཁྱད་པར་བ་ཡིན་ལ། ཞེས་
གསུངས་པའི་ཕྱིར། །
༈ གཉིས་པ་སྤྱོད་འཇུག་ནས་བཤད་པའི་ཚུལ་ལ། འདོད་པ་
བརྗོད་པ་དང།།དེའི་ལན་བསྟན་པ་གཉིས། དང་པོ་ནི། དངོས་སྨྲ་བ་
རྣམས་ན་རེ། ཚུར་མཐོང་གི་རྒྱུད་ཀྱི་སྔོ་འཛིན་དབང་མངོན་གྱིས་དྲངས་
ནས་སྐྱེས་པའི་མངོན་པོ་ངེས་པའི་ངེས་ཤེས་དེས་དེའི་རྒྱུད་ཀྱི་སྔོ་འཛིན་
དབང་མངོན་དྲན་པ་མི་འཐད་པར་ཐལ། དེ་འདྲའི་དབང་མངོན་དེས་སྔོ་
པོ་རྟོགས་པའི་དུས་སུ་དེ་མྱོང་བྱེད་ཀྱི་རང་རིག་མེད་པའི་ཕྱིར། ཞེས་
པའི་འདོད་བརྗོད་དེ་སྟོན་པ་ལ། སྤྱོད་འཇུག་ལས། གལ་ཏེ་རང་རིག་
ཡོད་མིན་ན།།རྣམ་ཤེས་དྲན་པར་ཇི་ལྟར་འགྱུར།། ཞེས་པ་འདི་
གསུངས་སོ།།།གཉིས་པ་ནི་མ་ཁྱབ་སྟེ། ཚུར་མཐོང་གི་རྒྱུད་ཀྱི་སྔོན་
335

འཛིན་དབང་མངོན་གྱིས་སྔོན་པོ་རྟོགས་པའི་དུས་སུ་སྔོ་འཛིན་དབང་
མངོན་ཡོད་ཀྱང༌།།རྟེན་གྱི་གང་ཟག་རང་ཉིད་ཀྱིས་མ་རྟོགས། ཕྱིས་
སྔོན་པོ་དྲན་པའི་སྟོབས་ཀྱིས་སྔོ་འཛིན་དབང་མངོན་དྲན་པ་ཡིན་པའི་
ཕྱིར། དཔེར་ན། དགུན་གྱི་དུས་སུ་བྱི་བ་དུག་ཅན་གྱིས་ལུས་ལ་རྨུགས་
པ་ན། དེ་དང་མཉམ་དུ་བྱི་དུག་ཞུགས་ཡོད་ཀྱང་རྟེན་གྱི་གང་ཟག་རང་
ཉིད་ཀྱི་བྱི་བས་རྨུགས་པ་རྟོགས་ཀྱང་བྱི་དུག་ཞུགས་པ་མ་རྟོགས། ཕྱིས་
འབྲུག་གི་སྒྲ་ཐོས་པས་རྐྱེན་བྱས་ནས་བྱི་དུག་ལངས་པའི་ཚེ་དགུན་གྱི་
དུས་སུ་བྱི་བས་རྨུགས་པ་དྲན་པའི་སྟོབས་ཀྱིས་དེ་དང་མཉམ་དུ་ཞུགས་
པ་དྲན་པའི་དཔེ་འདི་བཞིན་ནོ་ཞེས་པའི་ལན་དེ་སྟོན་པ་ལ། སྤྱོད་
འཇུག་ལས། གཞན་མྱོང་བ་དང་འབྲེལ་བར་ནི། །དྲན་འགྱུར་བྱི་བའི་
དུག་བཞིན་ནོ། །ཞེས་གསུངས་པ་ཡིན་ཏེ། རྣམ་བཤད་ལས། ཉེས་
པ་མེད་དེ། ཡུལ་མྱོང་བ་ལས་ཡུལ་ཅན་དྲན་པ་སྐྱེ་བ་ན། ཤེས་པ་སྤང་
ནས་དྲན་པ་མིན་གྱི་ཞེས་པ་ནས། དཔེར་ན་དགུན་གྱི་དུས་སུ་བྱི་བས་
ལུས་ལ་རྨུགས་པ་ན་བྱི་དུག་ཞུགས་ཡོད་ཀྱང༌། རྨུགས་པ་མྱོང༌གི་དུག་
མ་མྱོང་དེ་ལས་དུས་ཕྱིས་འབྲུག་གི་སྒྲ་ཐོས་པ་ན། རྨུགས་པའི་ཚེ་དུག་
ཞུགས་པར་འདུག་སྙམ་དུ་དྲན་ཀྱང༌། སྔར་གྱི་ཚེ་དུག་མ་མྱོང་བ་བཞིན་
ནོ་ཞེས་པའི་བར་གསུངས་པའི་ཕྱིར། དེ་ཡང་དཔེ་དོན་འབྱོར་ཚུལ་ནི།
336

དགུན་གྱི་དུས་སུ་བྱི་བ་དུག་ཅན་གྱི་རྨུགས་པ་དང༌། ཚུར་མཐོང་གི་རྒྱུད་
ཀྱིས་སྔོ་འཛིན་དབང་མངོན་གྱིས་སྔོན་པོ་རྟོགས་པ་དཔེ་དོན་དུ་སྦྱོར།
དེའི་རྒྱུད་ཀྱི་སྔོན་འཛིན་དབང་མངོན་གྱིས་དུས་སུ་སྔོན་འཛིན་དབང་
མངོན་ཡོད་ཀྱང་། རྟེན་གྱི་གང་ཟག་གིས་མ་རྟོགས་དང༌། དགུན་གྱི་
དུས་སུ་བྱི་བ་དུག་ཅན་གྱིས་རྨུགས་པ་ན། དེ་དང་མཉམ་དུ་བྱི་དུག་
ཞུགས་ཀྱང་རྟེན་གྱི་གང་ཟག་གིས་རང་ཉིད་ཀྱིས་དེ་ལྟར་ཞུགས་པ་མ་
རྟོགས་པ་གཉིས་དཔེ་དོན་དུ་སྦྱོར། ཕྱིས་སྔོན་པོ་དྲན་པའི་སྟོབས་ཀྱིས་
སྔོན་འཛིན་དབང་མངོན་ཁོ་རང་དྲན་པ་ནི། ཕྱིས་བྱི་བས་རྨུགས་པ་དྲན་
པའི་སྟོབས་ཀྱིས་སྔར་རྨུགས་དུས་དེར་བྱི་དུག་ཞུགས་འདུག་སྙམ་དུ་
དྲན་པ་གཉིས་དཔེ་དོན་དུ་སྦྱོར་བ་སོགས་ཡིན་ཏེ། རྣམ་བཤད་ལས།
དེ་ལ་བྱི་བས་རྨུགས་པ་ནི་སྔོན་འཛིན་(༧༧ན) གྱིས་ཡུལ་མྱོང་བ་
བཞིན་ནོ། །རྨུགས་པ་དང་དུས་གཅིག་ཏུ་དུག་ཞུགས་པ་ནི་ཡུལ་བཟུང་
བ་དང་དུས་གཅིག་ཏུ་ཡོད་པའི་ཡུལ་ཅན་གྱི་མྱོང་བ་དང་འདྲའོ། །དེའི་
ཚེ་ཡུལ་ཅན་རང་གིས་རང་མ་མྱོང་བ་ནི། རྨུགས་པའི་ཚེ་དུག་མྱོང་བ་
དང་འདྲའོ། །ཕྱིས་རྨུགས་པ་དྲན་པ་ནི། ཡུལ་མྱོང་བ་དྲན་པ་དང་
འདྲའོ། །ཡུལ་མྱོང་བ་དྲན་པ་ཉིད་ཀྱིས་སྔར་གྱི་ཡུལ་ཅན་ཁོ་རང་གི་ཁོ་
རང་དྲན་པ་ནི། རྨུགས་པ་དྲན་པ་ཉིད་ཀྱི་མཐུས་སྔར་ཞུགས་པའི་དུག་
337

མ་མྱོངས་པ་དྲན་པ་དང་འདྲའོ། །ཞེས་གསུངས་སོ། །
༈ རྩ་བའི་གཉིས་པ། དེ་ལ་བརྟེན་ནས་ཚད་མའི་རྣམ་གཞག་བཤད་
པ་ལ། མཚན་ཉིད་དང་། དབྱེ་བ་གཉིས། དང་པོ་ནི།།རང་ཡུལ་གྱི་
གཙོ་བོ་ལ་མི་བསླུ་བའི་རིག་པ་དང༌། རང་གི་འཛིན་སྟངས་ཀྱི་ཡུལ་ལ་
མི་བསླུ་བའི་རིག་པ་དང༌། རང་གི་ཞེན་ཡུལ་ལ་མི་བསླུ་བའི་རིག་པ་
དང༌། རང་གི་དཔྱད་དོན་ལ་མི་བསླུ་བའི་རིག་པ་རྣམས་རེ་རེ་ནས་ཚད་
མའི་མཚན་ཉིད་ཡིན། གཉིས་པ་ནི། ཚད་མ་ལ་དབྱེ་ན་མངོན་སུམ་གྱི་
ཚད་མ་དང༌། རྗེས་སུ་དཔག་པའི་ཚད་མ་གཉིས་ཡོད་ཅིང༌། དེ་ལ་དེ་
གཉིས་སུ་གྲངས་ཡང་ངེས་ཏེ། དེའི་སྣང་ཡུལ་དུ་གྱུར་པའི་གཞལ་བྱ་ལ་
མངོན་གྱུར་དང་ལྐོག་གྱུར་གཉིས་སུ་གྲངས་ངེས་པ་གང་ཞིག །གཞལ་
བྱའི་གྲངས་ངེས་ཀྱི་སྒོ་ནས། ཚད་མའི་གྲངས་ངེས་འཇོག་པ་ཡིན་ཏེ།
ཚིག་གསལ་ལས། ཚད་མའི་གྲངས་ངེས་འཇུག་པ་གཞལ་བྱའི་གཞན་
གྱི་དབང་ཡིན་པའི་ཕྱིར་དང༌། གཞལ་བྱའི་རྣམ་པའི་རྗེས་སུ་བྱེད་པ་
ཙམ་གྱིས་རང་གི་ངོ་བོ་ཡོད་པར་རྙེད་པའི་ཚད་མ་དེ་དག་གིས་རང་གི་ངོ་
བོ་རྣམ་པར་འཇོག་པའི་ཕྱིར། ཞེས་གསུངས་པའི་ཕྱིར། ལུང་དེའི་ཚིག་
ཟུར་ཕྱི་མ་དེས། ཡུལ་ཅན་ཤེས་པ་དེ་རང་ཡུལ་གྱི་རྣམ་པ་ཤར་བའི་སྒོ་
ནས་རང་ཉིད་འགྲུབ་པར་བསྟན་ཏོ། །
338

༈ དེས་ན། དང་པོ་མངོན་སུམ་གྱི་ཚད་མ་ལ།།མཚན་ཉིད་དང༌།
དབྱེ་བ་གཉིས་ལས། དང་པོ་ནི། རང་གི་འཛིན་སྟངས་ཀྱི་ཡུལ་མངོན་
དུ་གྱུར་པའི་ཚུལ་གྱིས་རྟོགས་པའི་རང་གི་འཛིན་སྟངས་ཀྱི་ཡུལ་ལ་མི་
བསླུ་བའི་རིག་པ་དེ།།དེའི་མཚན་ཉིད་ཡིན། མངོན་སུམ་གྱི་ཚད་མ་
རྣམས་རང་གི་བདག་རྐྱེན་དུ་གྱུར་པའི་དབང་པོའི་སྒོ་ནས་མིང་བཏགས་
པ་མ་ཡིན་ལ། རང་ཡུལ་གྱི་སྒོ་ནས་མིང་བཏགས་པ་ཡིན་ཏེ། མངོན་
སུམ་གྱི་ཚད་མ་རྣམས་རང་ཡུལ་གྱི་གཙོ་བོ་རང་ལ་མངོན་སུམ་ཡིན་པའི་
རྒྱུ་མཚན་གྱིས་དེ་རྣམས་ལ་མངོན་སུམ་གྱི་ཚད་མ་ཞེས་བརྗོད་པ་ཡིན་
ཏེ། ཚིག་གསལ་ལས། གཞལ་བྱའི་རྣམ་པ་རྗེས་སུ་བྱེད་པ་ཙམ་གྱིས་
རང་གི་ངོ་བོ་ཡོད་པར་རྙེད་པའི་ཚད་མ་དག་གིས་རང་གི་ངོ་བོ་རྣམ་པར་
འཇོག་པའི་ཕྱིར། དབང་པོས་བསྟན་པ་ཅུང་ཟད་ཀྱང་མི་མཁོ་བས་རྣམ་
་ཐམས་ཅད་དུ་ཡུལ་ཁོ་ནས་ནས་བསྟན་བསྟན་པར་རིགས་སོ། །ཞེས་གསུངས་
པའི་ཕྱིར།།དེ་ལ་དངོས་སྨྲ་བ་རྣམས་ན་རེ། མངོན་སུམ་གྱི་ཚད་མའི་
མཚན་ཉིད་དེ་མི་འཐད་པར་ཐལ། (༧༧བ) དེའི་མཚན་ཉིད་ཀྱི་ཟུར་
དུ་རྟོག་བྲལ་སྨོས་དགོས་པའི་ཕྱིར་ཏེ། མདོ་ལས། མིག་གི་རྣམ་པར་
ཤེས་པས་སྔོན་པོ་ཤེས་ཀྱི་སྔོན་པོའོ་སྙམ་དུ་ནི་མ་ཡིན་ནོ།།།ཞེས་
གསུངས་པའི་ཕྱིར། ཟེར་ན་མ་ཁྱབ་སྟེ། ལུང་དེས་ནི། དེའི་མཚན་ཉིད་
339

བསྟན་པ་མ་ཡིན་པའི་ཕྱིར། དབང་ཤེས་རྣམས་ཡིད་ཤེས་ལྟར་ཡུལ་ལ་
སྤྱོད་མི་ནུས་པ་དང༌། དབང་ཤེས་ལ་བླུན་པར་བསྟན་པ་ཡིན་པའི་ཕྱིར་
ཏེ། ཚིག་གསལ་ལས། མིག་གི་རྣམ་པར་ཤེས་པ་དང་ལྡན་པས་སྔོན་པོ་
ཤེས་ཀྱི་སྔོན་པོའོ་སྙམ་དུ་ནི་མ་ཡིན་ནོ། །ཞེས་བྱ་བའི་ལུང་ཡང་མངོན་
སུམ་གྱི་མཚན་ཉིད་བརྗོད་པའི་དོན་ཅན་གྱི་སྐབས་མིན་པ་ཉིད་ཀྱི་ཕྱིར་
དང༌། དབང་པོའི་རྣམ་པར་ཤེས་པ་ལྔ་པོ་རྣམས་བླུན་པ་ཉིད་དུ་སྟོན་
པར་བྱེད་པ་ཉིད་ཡིན་པར་ལུང་ལས་ཀྱང་རྟོག་པ་དང་བྲལ་བའི་རྣམ་
ཤེས་ཁོ་ན་མངོན་སུམ་ཉིད་མ་ཡིན་པས་འདི་ནི་མི་རིགས་སོ། །ཞེས་
གསུངས་པའི་ཕྱིར། །
༈ གཉིས་པ་ནི། དེ་ལ་དབྱེ་ན། དབང་པོའི་མངོན་སུམ་གྱི་ཚད་མ་
དང་ཡིད་ཀྱི་མངོན་སུམ་གྱི་ཚད་མ་གཉིས་ཡོད། རང་གི་ཐུན་མོང་མིན་
པའི་བདག་རྐྱེན་དུ་གྱུར་པའི་དབང་པོ་གཟུགས་ཅན་པ་ལ་བརྟེན་ནས་
སྐྱེས་པའི་རང་གི་འཛིན་སྟངས་ཀྱི་ཡུལ་མངོན་དུ་གྱུར་པའི་ཚུལ་གྱིས་
རྟོགས་པའི་ཚད་མ་དེ། དང་པོའི་མཚན་ཉིད། དེ་ལ་དབྱེ་ན། གཟུགས་
འཛིན་དབང་མངོན་གྱི་ཚད་མ་ནས། རེག་བྱ་འཛིན་པའི་དབང་མངོན་
གྱི་ཚད་མའི་བར་ལྔ་ཡོད། དབང་ཤེས་ལ་ཡང༌། གཟུགས་འཛིན་དབང་
ཤེས་ནས་རེག་འཛིན་དབང་ཤེས་ཀྱི་བར་ལྔ་ཡོད་དོ། །རང་གི་དམིགས་
340

རྐྱེན་དུ་གྱུར་པའི་གཟུགས་ལ་བརྟེན་ནས་སྐྱེས་པའི་དབང་མངོན་དང༌།
གཟུགས་འཛིན་དབང་མངོན་དོན་གཅིག༌ཅིང༌། དེས་སྒྲ་འཛིན་དབང་
མངོན་སོགས་ལ་རིགས་འགྲེ། རང་གི་ཐུན་མོང་མིན་པའི་བདག་རྐྱེན་
དུ་གྱུར་པའི་མིག་དབང་ལ་བརྟེན་ནས་སྐྱེས་པའི་རིག་པ་དེ། མིག་ཤེས་
ཀྱི་མཚན་ཉིད་ཡིན། དེས་སྣ་ཤེས་སོགས་ལ་རིགས་འགྲེའོ། །
༈ གཉིས་པ་ལ། མཚན་ཉིད་དང་། དབྱེ་བ་དང་། མངོན་སུམ་
དངོས་བརྟགས་ཀྱི་ཁྱད་པར་བཤད་པ་གསུམ་ལས། དང་པོ་ནི། རང་གི་
ཐུན་མོང་མ་ཡིན་པའི་བདག་རྐྱེན་དུ་གྱུར་པའི་ཡིད་དབང་ལ་བརྟེན་ནས་
སྐྱེས་ཤིང༌། རང་གི་འཛིན་སྟངས་ཀྱི་ཡུལ་མངོན་དུ་གྱུར་པའི་ཚུལ་གྱིས་
རྟོགས་པའི་ཚད་མ་དེ།། ཡིད་ཀྱི་མངོན་སུམ་ཚད་མའི་མཚན་ཉིད།
གཉིས་པ་ནི། དེ་ལ་དབྱེ་ན། རྟོག་པར་གྱུར་པའི་དེ་དང༌། རྟོག་མེད་ཀྱི་
ཤེས་པར་གྱུར་པའི་དེ་གཉིས་ཡོད། ཚུར་མཐོང་གི་རྒྱུད་ཀྱི་སྔོ་འཛིན་
དབང་མངོན་གྱིས་དྲངས་པའི་སྔོན་པོ་ངེས་པའི་ངེས་ཤེས་དེ། དང་པོ་
ཡིན། གཉིས་པ་དེ་ལ། དེ་ཙམ་པོ་བ་དང༌། དེ་ཁྱད་པར་ཅན་གཉིས་
ཡོད། སྔོན་པོ་གསལ་བར་རྨིས་པའི་རྨི་ལམ་གྱི་ཤེས་པ་དེ་དང་པོ་ཡིན་
ཅིང་། རྣལ་འབྱོར་མངོན་སུམ་དེ་གཉིས་པ་ཡིན། དེས་ན། དབང༌
མངོན་དང་རྣལ་འབྱོར་མངོན་སུམ་གང་རུང་གང་ཞིག རང་གི་ཐུན་མོང་
341

མ་ཡིན་པའི་བདག་རྐྱེན་དུ་གྱུར་པའི་ཞི་ལྷག་ཟུང་འབྲེལ་གྱི་ཏིང་ངེ་
འཛིན་ལ་བརྟེན་ནས་སྐྱེས་ཤིང༌། རང་ཡུལ་གྱི་(༧༨ན) གཙོ་བོ་མངོན་
སུམ་རྟོགས་པའི་ཚད་མ་དེ།།རྣལ་འབྱོ ཪ་མངོན་སུམ་གྱི་མཚན་ཉིད་
ཡིན། འཕགས་རྒྱུད་ཀྱི་འདུས་བྱས་མི་རྟག་པར་མངོན་སུམ་དུ་རྟོགས་
པའི་མཁྱེན་པ་དང༌། དེའི་རྒྱུད་ཀྱི་མངོན་ཤེས་དང་པོ་ལྔ་རྣམས་དེའི་
མཚན་གཞི་ཡིན་ཅིང༌། སོ་སྐྱེའི་རྒྱུད་ལ་ཡང་རྣལ་འབྱོར་མངོན་སུམ་
ཡོད་དོ། །
༈ གསུམ་པ་ནི། ཡོད་ན་མངོན་གྱུར་དང་ལྐོག་གྱུར་གཉིས་ཀ་ཡིན་
དགོས་ཏེ། ཡོད་ན་རྣམ་མཁྱེན་ལ་མངོན་གྱུར་ཡིན་དགོས་ཤིང༌། ཡོད་
ན་རང་ཉིད་ལྐོག་གྱུར་དུ་སོང་བའི་རྗེས་དཔག་ལ་ལྐོག་གྱུར་ཡིན་དགོས་
པའི་ཕྱིར། མངོན་གྱུར་དང༌། མངོན་སུམ་དོན་གཅིག་སྟེ། ཤེས་པ་ཡིན་
ན་རང་གི་སྣང་ཡུལ་རང་ལ་མངོན་གྱུར་ཡིན་དགོས་པའི་ཕྱིར་ཏེ། རྣམ་
བཤད་ལས། དེས་ན་རང་སྤྱི་གཉིས་གང་ལ་དམིགས་པའི་ཤེས་པ་
ལའང་དེ་གཉིས་ཀྱི་སྣང་བ་འབྱུང་ལ། སྣང་བ་དེ་ཉིད་ནི་ཤེས་པ་དེའི་
ཡུལ་མངོན་སུམ་ཏེ། ཞེས་གསུངས་པའི་ཕྱིར། འོན་ཀྱང་ལུང་དེས་རང་
སྤྱི་གཉིས་བསྟན་པ་མ་ཡིན་ཏེ། རང་མཚན་མེད་པས་སྤྱི་མཚན་ཡང་
ཁས་ལེན་མི་རིགས་པའི་ཕྱིར། དེས་ན་བུམ་པའི་ལྟོ་བ་ལྡིར་བ་སོགས་
342

ཁྱད་ཆོས་བྱེ་བྲག་པ་རྣམས་ལ་རང་གི་མཚན་ཉིད་དང༌། བུམ་པ་བདེན་
སྟོང་སོགས་བུམ་པའི་ཁྱད་ཆོས་སྤྱི་རྣམས་ལ་སྤྱི་མཚན་ཞེས་པའི་མིང་
གིས་བཏགས་ནས་བསྟན་པ་ཡིན་ནོ། །དེས་ན་གཟུགས་དེ་གཟུགས་
འཛིན་མངོན་སུམ་ལ་མངོན་སུམ་མཚན་ཉིད་པ་ཡིན་ཏེ། དེ་དེ་ལ་མངོན་
གྱུར་ཡིན་པའི་ཕྱིར་ཏེ། ཚིག་གསལ་ལས། གཞན་ཡང་མངོན་སུམ་གྱི་
སྒྲ་ནི་ལྐོག་ཏུ་མ་གྱུར་པའི་དོན་གྱིས་བརྗོད་པར་བྱེད་པ་ཡིན་པར་དབང་
པོ་མངོན་དུ་ཕྱོགས་པའི་དོན་ནི་མངོན་སུམ་ཡིན་ནོ། །ཞེས་པ་ནས།
བུམ་པ་དང་སྔོན་པོ་ལ་སོགས་པ་ལྐོག་ཏུ་མ་གྱུར་པ་རྣམས་མངོན་སུམ་
ཉིད་དུ་འགྲུབ་པར་འགྱུར་ལ། ཞེས་གསུངས་པའི་ཕྱིར། དེ་ཡང་དབང་
པོ་ཞེས་པས་ཡུལ་ཅན་གྱི་ཤེས་པ་དེ་བསྟན། མངོན་དུ་ཕྱོགས་པ་ཞེས་
པས་རང་ཡུལ་མངོན་དུ་གྱུར་པའི་ཚུལ་གྱིས་རྟོགས་ཚུལ་དེ་བསྟན་ནོ།།
དེས་ན་གཟུགས་འཛིན་དབང་མངོན་དེ་གཟུགས་ལ་མངོན་སུམ་རྟགས་
པ་བ་དང༌། དེ་མངོན་སུམ་གྱི་ཚད་མ་མཚན་ཉིད་པ་ཡིན་ཞིང༌། དེ་ལ་
མངོན་སུམ་ཞེས་བརྗོད་པའི་རྒྱུ་མཚན་ཡོད་དེ། གཟུགས་དེ་མངོན་སུམ་
ཡིན་ཞིང་། དེ་གཟུགས་ལས་སྐྱེས་པའི་རྒྱུ་མཚན་གྱིས་དེ་ལྟར་བརྗོད་
པའི་ཕྱིར། དཔེར་ན་རྩ་ལས་བྱུང་བའི་མེ་ལ་རྩའི་མེ་དང༌། སོག་མ་
ལས་བྱུང་བའི་མེ་ལ་སོག་མའི་མེ་ཞེས་བརྗོད་པ་བཞིན་དུ་ཡིན་པའི་
343

ཕྱིར། ཚིག་གསལ་ལས། ཡོངས་སུ་གཅོད་པར་བྱེད་པའི་ཤེས་པ་ནི་རྩ་
དང་སོག་མའི་མེ་བཞིན་མངོན་སུམ་གྱི་རྒྱུ་ཅན་ཡིན་པའི་ཕྱིར་མངོན་
སུམ་ཉིད་དུ་བརྗོད་པ་བྱེད་དོ། །ཞེས་གསུངས་པའི་ཕྱིར། ཟླ་གཅིག་ཟླ་
གཉིས་སུ་སྣང་ཙམ་དེ། མིག་རབ་རིབ་ཀྱིས་བསླད་པ་དང་བྲལ་བའི་
ཤེས་པ་ལ་བལྟོས་ཏེ་མངོན་སུམ་མིན་ཀྱང༌། དེ་མིག་དབང་རབ་རིབ་
ཀྱིས་བསླད་པའི་ཟླ་གཅིག་ཟླ་(༧༨བ) གཉིས་སུ་སྣང་བའི་མིག་ཤེས་
ལ་མངོན་སུམ་ཡིན་ཏེ། དེ་འདྲའི་མིག་ཤེས་དེ།དེ་ལ་མངོན་སུམ་གྱི་ཚད་
མ་ཡིན་པའི་ཕྱིར་ཏེ། ཚིག་གསལ་ལས། ཟླ་བ་གཉིས་ལ་སོགས་པ་
དག་ནི་རབ་རིབ་ཅན་མིན་པའི་ཤེས་པ་ལ་བལྟོས་ནས་མངོན་སུམ་ཉིད་
མིན་ལ། རབ་རིབ་ཅན་ལ་སོགས་པ་ལ་བལྟོས་ནས་ནི་མངོན་སུམ་ཉིད་
ཁོ་ནའོ། །ཞེས་གསུངས་པའི་ཕྱིར། །
༈ གཉིས་པ་རྗེས་དཔག་ལ་མཚན་ཉིད་དང༌། དབྱེ་བ་གཉིས་ལས།
དང་པོ་ནི། རང་གི་རྟེན་དུ་གྱུར་པའི་རྟགས་ལ་བརྟེན་ནས་སྐྱེས་ཤིང༌།
རང་ཡུལ་གྱི་གཙོ་བོ་ལྐོག་ཏུ་གྱུར་པའི་ཚུལ་གྱིས་རྟོགས་པའི་རང་གི་
ཡུལ་གྱི་གཙོ་བོ་ལ་མི་བསླུ་བའི་རིག་པ་དེ། དེའི་མཚན་ཉིད་ཡིན།
༈ གཉིས་པ་ནི། དེ་ལ་དབྱེ་ན། དངོས་སྟོབས་རྗེས་དཔག ཡིད་
ཆེས་རྗེས་དཔག གྲགས་པའི་རྗེས་དཔག་དང་གསུམ་ཡོད་པ་ལས།
344

རང་གི་རྟེན་དུ་གྱུར་པའི་དངོས་སྟོབས་ཀྱི་རྟགས་ལ་བརྟེན་ནས་སྐྱེས་
ཤིང༌། རང༌ཡུལ་གྱི་གཙོ་བོ་དངོས་སྟོབས་ཀྱིས་གྲུབ་པའི་སྒོ་ནས་རང་
ཡུལ་གྱི་གཙོ་བོ་ལ་མི་བསླུ་བའི་རིག་པ་དེ། དང་པོའི་མཚན་ཉིད་ཡིན།
རང་གི་རྟེན་དུ་གྱུར་པའི་ཡིད་ཆེས་ཀྱི་རྟགས་ལ་བརྟེན་ནས་སྐྱེས་ཤིང༌།
རང་ཡུལ་གྱི་གཙོ་བོ་ཤིན་ཏུ་ལྐོག་གྱུར་ཡིན་པའི་སྒོ་ནས་རང་ཡུལ་གྱི་
གཙོ་བོ་ལ་མི་བསླུ་བའི་རིག་པ་དེ། གཉིས་པའི་མཚན་ཉིད་ཡིན། རང་
གི་རྟེན་དུ་གྱུར་པའི་གྲགས་པའི་རྟགས་ལ་བརྟེན་ནས་སྐྱེས་ཤིང༌། རང་
ཡུལ་གྱི་གཙོ་བོ་གྲགས་དབང་གིས་གྲུབ་པའི་སྒོ་ནས། རང་ཡུལ་གྱི་
གཙོ་བོ་ལ་མི་བསླུའི་རིག་པ་དེ། གསུམ་པའི་མཚན་ཉིད་ཡིན། དེའི་
མཚན་ཉིད་ཀྱི་ཟུར་དུ་རང་ཡུལ་གྱི་གཙོ་བོ་བརྡའམ་འདོད་པ་ཙམ་གྱིས་
བཞག་པ་ཞེས་སྨོས་མི་རིགས་ཏེ། ཡོད་ན་དེ་གཉིས་ཀ་ཡིན་དགོས་པའི་
ཕྱིར་ཏེ། ཡོད་ན་མིང་ཙམ་གྱིས་བཞག་པ་ཡིན་དགོས་ཏེ། སྤྱིར་ཚད་མ་
ལ་མངོན་སུམ་གྱི་ཚད་མ་དང༌། རྗེས་དཔག་གི་ཚད་མ་གཉིས་ཡོད་ལ།
རྗེས་སུ་དཔག་པའི་ཚད་མ་ལ་ཡང༌། ལུང་གི་ཚད་མ་དང༌། དཔེ་ཉེར་
འཇལ་གྱི་ཚད་མ་གཉིས་ཏེ། ཚད་མ་བཞི་ཡོད་པར་ཚིག་གསལ་ལས་
བཤད་དེ། དེ་ཉིད་ལས། དེའི་ཕྱིར་དེ་ལྟར་ཚད་མ་བཞི་ལས་འཇིག་
རྟེན་གྱི་དོན་རྟོགས་པར་རྣམ་པར་འཇོག་པ་ཡིན་ནོ། །ཞེས་གསུངས་
345

པའི་ཕྱིར།།ཚིག་གསལ་དུ་དེ་ལྟར་བཤད་པ་དེ་ཡང་རྩོད་བཟློག་རྩ་
འགྲེལ་ལ་བརྟེན་ནས་བཤད་པ་ཡིན་ཏེ། རྣམ་བཤད་ལས། ཚད་མ་
ཡང་ཚིག་གསལ་ལས་མངོན་རྗེས་གཉིས་དང་ལུང་གི་ཚད་མ་དང་ཉེར་
འཇལ་ལམ་དཔེའི་འཇལ་པའི་ཚད་མ་བཞི་བཤད་པ་ནི་རྩོད་བཟློག་རྩ་
འགྲེལ་ལ་བརྟེན་པའོ། །ཞེས་གསུངས་པའི་ཕྱིར། དེས་ན། ཡིད་ཆེས་
རྗེས་དཔག་ཆོས་ཅན། ཁྱོད་ལ་ལུང་གི་ཚད་མ་ཞེས་པའི་རྒྱུ་མཚན་ཡོད་
དེ། རང་གིས་རྟེན་དུ་གྱུར་པའི་ཡིད་ཆེས་ཀྱི་རྟགས་སུ་གྱུར་པའི་དཔྱད་
གསུམ་གྱི་དག་པའི་ལུང་ལ་བརྟེན་ནས་སྐྱེས་པའི་རྒྱུ་མཚན་གྱིས་དེ་ལྟར་
བརྗོད་པའི་ཕྱིར། བ་མེན་བ་གླང་འདྲ་བར་རྟོགས་པའི་རྗེས་དཔག་ཆོས་
ཅན། ཁྱོད་ལ་དཔེ་ཉེར་འཇལ་(༧༩ན) གྱི་ཚད་མ་ཞེས་བརྗོད་པའི་རྒྱུ་
མཚན་ཡོད་དེ། དཔེ་ཡང་དག་ལ་བརྟེན་ནས་དོན་རྟོགས་པའི་ཚད་མ་
ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། དེ་ལྟར་ཡང་ཚིག་
གསལ་ལས། ལྐོག་ཏུ་གྱུར་པའི་ཡུལ་ཅན་རྟགས་བསྒྲུབ་པར་བྱ་བ་ལ་
མི་འཁྲུལ་བ་ལས་སྐྱེས་པའི་ཤེས་པ་ནི་རྗེས་སུ་དཔག་གོ །དབང་པོ་
ལས་འདས་པའི་དོན་མངོན་སུམ་དུ་རིག་ཅིང་ཡིད་ཆེས་པར་གྱུར་པ་
དག་གི་ཚིག་གང་ཡིན་པ་དེ་ནི་ལུང་ངོ༌། །འདྲ་བ་ལས་ཉམས་སུ་མྱོང་
བའི་དོན་རྟོགས་ཚུལ་ནི་ཉེ་བར་འཇལ་བ་སྟེ། དཔེར་ན་བ་མེན་ནི་བ་
346

ལང་དང་འདྲ་བའོ་སྙམ་པ་ལྟ་བུའོ། །ཞེས་སོགས་གསུངས་སོ། །
༈ གསུམ་པ་བཅད་ཤེས་ཀྱི་རྣམ་གཞག་བྱེ་བྲག་ཏུ་བཤད་པ་ལ།
དེའི་མཚན་ཉིད་དང༌། དབྱེ་བ་གཉིས་ལས། དང་པོ་ནི། རང་ཡུལ་གྱི་
གཙོ་བོ་རྟོགས་ཟིན་རྟོགས་པའི་སྒོ་ནས་རང་ཡུལ་གྱི་གཙོ་བོ་ལ་མི་བསླུ་
བའི་རིག་པ་དང༌། རང་གི་གཞལ་བྱ་སྒྲོ་འདོགས་ལ་དཔྱད་ཟིན་དཔྱོད་
པའི་རིག་པ་གཉིས་རེ་རེ་ནས་དེའི་མཚན་ཉིད་ཡིན། གཉིས་པ་ནི། དེ་
ལ་དབྱེ་ན། དེར་གྱུར་པའི་མངོན་སུམ་གྱི་ཚད་མ་དང༌། དེར་གྱུར་པའི་
རྗེས་དཔག་གི་ཚད་མ་གཉིས་ཡོད། མངོན་སུམ་སྐད་ཅིག་གཉིས་པ་
ཕན་ཆད་དང་པོ་དང༌། རྗེས་དཔག་སྐད་ཅིག་གཉིས་པ་ཕན་ཆད་གཉིས་
པ་ཡིན། ཡང་བཅད་ཤེས་ལ་དབྱེ་ན། རྟོག་པ་བཅད་ཤེས་དང༌། རྟོག་
མེད་བཅད་ཤེས་གཉིས་ཡོད། ཚུར་མཐོང་གི་རྒྱུད་ཀྱི་གཟུགས་འཛིན་
དབང་མངོན་གྱིས་དྲངས་ནས་སྐྱེས་པའི་གཟུགས་དྲན་པའི་དྲན་ཤེས་དེ་
དང་པོ་ཡིན། རྣམ་མཁྱེན་ཡིན་ན། སྟོང་ཉིད་ལ་བཅད་ཤེས་ཡིན་པས་
ཁྱབ་སྟེ། རྒྱུན་མཐའི་བར་མེད་ཡིན་ན། སྟོང་ཉིད་རྟོགས་ཟིན་པས་ཁྱབ་
པའི་ཕྱིར། དོན་བསྡུ་ན་ཐེག་ཆེན་གྱི་ཚོགས་ལམ་ཆེན་པོ་ཡན་ཆད་ཀྱི་
སྟོང་ཉིད་རྟོགས་པའི་མཁྱེན་པ་ཡིན་ན། སྟོང་ཉིད་ལ་བཅད་ཤེས་ཡིན་
པས་ཁྱབ་སྟེ། དེ་འབྲིང་གི་གནས་སྐབས་སུ་སྟོང་ཉིད་རྟོགས་ཟིན་པའི་
347

ཕྱིར་རོ། །རྩ་བའི་གསུམ་པ་ངག་དོན་ནི་འགྲེལ་དུ་བཤད་ཟིན། །
༈དབུ་མའི་དྲང་ངེས་ཀྱི་སྐོར་བཤད་པ།
དེ་ལྟར་ལུང་གི་ལོ་རྒྱུས་ཤེས་བྱས་ནས། །ཞེས་སོགས་ཤློ་ཀ་
གཅིག་གིས་སྐབས་སུ་སྔར་ལྟར་གསུམ་ལས། དང་པོ་གཞན་དུ་བཤད་
ཟིན། གཉིས་པ་ལ། སྐབས་འདིར་དྲང་དོན་གྱི་མདོར་འགྲེལ་རྒྱུའི་མདོ་
དེ་ལ་ལྔ་ཡོད་དེ། འདི་ཉིད་ལས། མདོ་སྡེ་གང་ལས་ཕྱི་རོལ་སྣང་ཡོད་
མིན། །སེམས་ནི་སྣ་ཚོགས་སྣང་ངོ་ཞེས་གསུངས་པ། །ཞེས་པའི་
སྐབས་ནས་དངོས་སུ་བསྟན་པའི་ལང་ཀར་གཤེགས་པའི་མདོ་དང༌།
ཡང་འདི་ཉིད་ལས།།རྣམ་པ་དེ་ལྟའི་མདོ་སྡེ་གཞན། དྲང་དོན་ཉིད་དུ།
ཞེས་པའི་སྐབས་ནས་དངོས་སུ་བསྟན་པའི་མདོ་བཞི་རྣམས་སུ་ཡོད་
པའི་ཕྱིར། དང་པོ་ཡོད་དེ། ལང་ཀར་གཤེགས་པའི་མདོ་ལས། ཕྱི་
རོལ་སྣང་བ་ཡོད་མེད་དེ། །སེམས་ནི་སྣ་ཚོགས་རྣམས་སུ་སྣང༌། །ལུས་
དང་ལོངས་སྤྱོད་གནས་འདྲ་བ། །སེམས་ཙམ་དུ་ནི་ངེས་བཤད་དོ།།
ཞེས་པའི་མདོ་འདི་ཡིན་པའི་ཕྱིར། མདོ་འདིས། ལུས་མིག་སོགས་ནང་
གི་སྐྱེ་མཆེད་ལྔ་དང་། ལོངས་སྤྱོད་པའི་(༧༩བ) ཡུལ་གཟུགས་
སོགས་དོན་ལྔ་དང༌། གནས་སྣོད་ཀྱི་འཇིག་རྟེན་ཁམས་གསུམ་པོ་འདི་
རྣམས་ཆོས་ཅན།།ཕྱི་རོལ་གྱི་དོན་མིན་ཏེ།།རང་སྣང་ཡུལ་བྱེད་པའི་
348

སེམས་ཀྱི་བདག་ཉིད་ཡིན་པར། ཞེས་བསྟན་པ་ཡིན་ཏེ། རང་འགྲེལ་
ལས། དེ་ལ་ལུས་ནི་མིག་ལ་སོགས་པའི་སྐྱེ་མཆེད་རྣམས་སོ། །ལོངས་
སྤྱོད་ནི་གཟུགས་ལ་སོགས་པའི་ཡུལ་རྣམས་སོ།།།གནས་ནི་སྣོད་ཀྱི་
འཇིག་རྟེན་ནོ། །སེམས་ལས་ལོགས་ཤིག་ན་ཕྱི་རོལ་ཡོད་པ་མ་ཡིན་
པར་རྣམ་པར་ཤེས་པ་ཙམ་ཞིག་ཁོ་ན་ལུས་དང་ལོངས་སྤྱོད་དང་གནས་
སུ་སྣང་བ་སྐྱེ་བ་ན། ཞེས་གསུངས་པའི་ཕྱིར། རྩ་རྟགས་གཉིས་པ་གྲུབ་
སྟེ། དགོངས་འགྲེལ་གྱི་ནང་ཚན་དུ་གྱུར་པའི་བྱམས་ཞུས་ཀྱི་ལེའུ་ལས།
བཅོམ་ལྡན་འདས་ཏིང་ངེ་འཛིན་གྱི་སྤྱོད་ཡུལ་གྱི་གཟུགས་ཅན་དེ་ཅི་
སེམས་ལས་ཐ་དད་པ་ཞེས་བགྱིའམ། ཐ་དད་པ་མ་ལགས་ཞེས་བགྱི།
བཅོམ་ལྡན་འདས་ཀྱིས་བཀའ་སྩལ་པ། བྱམས་པ་ཐ་དད་མིན་ཞེས་
བྱའོ། །དེ་ཅིའི་ཕྱིར་ཞེ་ན། རྣམ་པར་ཤེས་པ་ནི་དམིགས་པ་རྣམ་པར་
རིག་པ་ཙམ་གྱིས་རབ་ཏུ་ཕྱེ་བ་ཅན་ནོ་ཞེས་ངས་བཤད་དོ། །ཞེས་པའི་
མདོ་འདི་ཕྱི་དོན་མེད་པར་སྟོན་པའི་མདོ་ཡིན་ལ། མདོ་དེས་ཕྱི་དོན་
མེད་པར་བསྟན་པའི་ཚུལ་ཡོད་དེ། མདོ་དེས་གཟུགས་སོགས་ཕྱིའི་སྐྱེ་
མཆེད་ལྔ་པོ་ཡུལ་དུ་བྱེད་པའི་རྣམ་ཤེས་ལ་ཏིང་ངེ་འཛིན་གྱི་མིང་གིས་
བརྟགས་ནས་དེ་འདྲའི་རྣམ་ཤེས་དེ། གཟུགས་སོགས་ཕྱིའི་སྐྱེ་མཆེད་
ལྔ་པོ་དང་ངོ་བོ་གཅིག་ཏུ་བསྟན་པའི་ཕྱིར་རོ། །ཡང་དགོངས་འགྲེལ་
349

ལས། ལེན་པའི་རྣམ་པར་ཤེས་པ་ཟབ་ཅིང་ཕྲ། །ས་བོན་ཐམས་ཅད་ཆུ་
བོའི་རྒྱུན་བཞིན་འབབ།། བདག་ཏུ་རྟོག་པར་གྱུར་ན་མི་རུང་ཞེས།།
འདི་ནི་བྱིས་པ་རྣམས་ལ་ངས་མ་བསྟན།།ཞེས་པའི་མདོ་འདི་ཀུན་གཞི་
རྣམ་ཤེས་ཡོད་པར་སྟོན་པའི་མདོ་ཡིན་ལ། མདོ་དེས་ཀུན་གཞི་རྣམ་
ཤེས་ཡོད་པར་བསྟན་པའི་ཚུལ་ཡོད་དེ། ཀུན་གཞི་ཁས་ལེན་པ་རྣམས་
ཀྱིས། ཀུན་གཞི་རྣམ་ཤེས་དང༌། ལེན་པའི་རྣམ་ཤེས་དོན་གཅིག་ཏུ་
འདོད་ཅིང༌། མདོ་དེས་ཀུན་གཞི་རྣམ་ཤེས་དེ། ལས་ཀྱི་ས་བོན་དང༌།
ལས་ཀྱི་བག་ཆགས་བསྒོ་གཞིར་བསྟན་པ་ཡིན་པའི་ཕྱིར་རོ།།།ཡང་
དགོངས་འགྲེལ་གྱི་དོན་དམ་ཡང་དག་འཕགས་ཀྱིས་ཞུས་པའི་ལེའུ་
ལས། དོན་དམ་ཡང་དག་འཕགས་ངས་ཆོས་རྣམས་ཀྱི་ངོ་བོ་ཉིད་མེད་
པ་རྣམ་པ་གསུམ་པོ་འདི་ལྟ་སྟེ། མཚན་ཉིད་ངོ་བོ་ཉིད་མེད་པ་དང༌། སྐྱེ་
བ་ངོ་བོ་ཉིད་མེད་པ་དང༌། དོན་དམ་པ་ངོ་བོ་ཉིད་མེད་པ་ལ་དགོངས་
ནས། ཆོས་ཐམས་ཅད་ངོ་བོ་ཉིད་མེད་པར་བསྟན་ཏོ། །ཞེས་པའི་མདོ་
འདིས་ཀུན་བཏགས་ཀྱི་སྟེང་དུ་སེམས་ཙམ་པས་འདོད་པ་ལྟར་གྱི་རང་
གིས་མཚན་ཉིད་ཀྱིས་མེད་ཚུལ་དང༌། གཞན་དབང་དང་ཡོངས་གྲུབ་
རང་གི་མཚན་ཉིད་ཀྱིས་གྲུབ་པར་སྟོན་པའི་མདོ་ཡིན་ནོ།།།ཡང་
དགོངས་འགྲེལ་གྱི་དོན་དམ་ཡང་དག་འཕགས་ཀྱི་ལེའུ་ལས།།དོན་
350

དམ་ཡང་དག་འཕགས་ཉན་ཐོས་ཀྱི་རིགས་ཀྱི་གང་ཟག་ཞི་བ་བགྲོད་པ་
(༨༠ན) གཅིག་པུ་པ་ནི། སངས་རྒྱས་ཐམས་ཅད་བརྩོན་པ་དང་ལྡན་
པར་གྱུར་ཀྱང་། བྱང་ཆུབ་ཀྱི་སྙིང་པོ་ལ་བཞག་སྟེ། བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ཐོབ་པར་བྱ་བར་མི་ནུས་སོ། །དེ་ཅིའི་
ཕྱིར་ཞེ་ན། འདི་ལྟར་དེ་ནི་སྙིང་རྗེ་ཤིན་ཏུ་ཆུང་བ་དང་སྡུག་བསྔལ་གྱིས་
ཤིན་ཏུ་འཇིགས་པའི་ཕྱིར། ཞེས་སོགས་ཀྱི་མཚན་ཉིད་ནི་མཐར་ཐུག་
ཐེག་པ་གསུམ་དུ་གྲུབ་པར་སྟོན་པའི་མདོ་ཡིན་ཏེ། མདོ་དེས་སངས་མི་
རྒྱ་བའི་སེམས་ཅན་ཡོད་པར་བསྟན་པའི་ཕྱིར་ཏེ། མདོ་དེས་ཞི་བ་
བགྲོད་པ་གཅིག་པུ་པའི་ཉན་ཐོས་སངས་མི་རྒྱ་བ་དང༌། བྱང་ཆུབ་ཏུ་
ཡོངས་སུ་བསྒྱུར་བ་པོའི་ཉན་ཐོས་སངས་རྒྱ་བའི་ཁྱད་པར་ཕྱེ་ནས་
བསྟན་པའི་ཕྱིར་རོ། །ཁོ་ན་རེ། འོ་ན་སྔར་གྱི་མདོ་དེ་རྣམས་དྲང་དོན་གྱི་
མདོ་ཡིན་ན། དེ་རྣམས་དྲང་དོན་གྱི་མདོར་འགྲེལ་པར་བྱེད་པའི་མདོ་དེ་
གང་། ཞེ་ན། གོ་རིམས་བཞིན་དུ་བཤད་པར་བྱ་སྟེ། ལང་ཀར་
གཤེགས་པའི་མདོ་ལས། ཇི་ལྟར་ནད་པ་ནད་པ་ལ། །སྨན་པས་སྨན་
རྣམས་གཏོང་བ་ལྟར། །སངས་རྒྱས་དེ་བཞིན་སེམས་ཅན་ལ། །སེམས་
ཙམ་དུ་ཡང་རབ་ཏུ་བཤད། ། ཅེས་པའི་མདོ་འདི་ནི། སྔར་བཤད་པའི་
བྱམས་ཞུས་ཀྱི་ལེའུ་མདོ་ཚིག་དེ་དྲང་དོན་གྱི་མདོར་འགྲེལ་པར་བྱེད་
351

པའི་མདོ་ཚིག་ཡིན་ནོ། །འགྲེལ་ཚུལ་ནི། དཔེར་ན། སྨན་པ་མཁས་
པས་ནད་པ་དེའི་ནད་དང་སྒོ་བསྟུན་ནས་སྨན་གཏོང་བར་བྱེད་པ་ཡིན་
གྱི། སྨན་པས་རང་སྟོབས་ཀྱིས་དེ་ལ་སྨན་མི་གཏོང་བ་བཞིན་དུ། ཕྱི་
དོན་མེད་པར་སྟོན་པའི་མདོ་དེས་ཀྱང༌། ཕྱི་དོན་མེད་པར་འདོད་པའི་
གདུལ་བྱའི་བློ་ངོ་བསྟུན་ནས་ཕྱི་དོན་མེད་པར་བསྟན་པ་ཡིན་གྱི །ཕྱི་
དོན་མེད་པའི་རྒྱུ་མཚན་གྱིས་ཕྱི་དོན་མེད་པར་བསྟན་པ་མ་ཡིན་པའི་
ཕྱིར། ཞེས་འགྲེལ་པར་བྱེད་པ་ཡིན་ཏེ། མདོ་དེའི་དོན་འཆད་པ་ན།
རྣམ་བཤད་ལས། ནད་པ་སོ་སོ་ལ་སྨན་སྟེར་བ་ནི་སྨན་པའི་རང་དབང་
གིས་མ་ཡིན་གྱི།།ནད་པའི་ནད་ཀྱི་ཚུལ་དང་བསྟུན་ནས་དགོས་པ་
བཞིན་དུ། སེམས་ཙམ་དུ་གསུངས་པ་ཡང་སྟོན་པའི་རང་ལུགས་ཀྱི་
དབང་གིས་མ་ཡིན་གྱི། གདུལ་བྱའི་བསམ་པའི་དབང་གིས་ཡིན་
པའི་ཕྱིར་གསུངས་པས་ལུང་སྔ་མ་དྲང་དོན་དུ་ཤེས་སོ། །ཞེས་གསུངས་
པའི་ཕྱིར། དེས་ན། ལང་ཀར་གཤེགས་པའི་མདོ་ལས།།ཕྱི་དོན་མེད་
པར་སྟོན་པའི་མདོ་ཚིག་དང༌། དེ་ཡོད་པར་སྟོན་པའི་མདོ་ཚིག་གཉིས་
གསུང་ཀྱང་། ལང་ཀར་གཤེགས་པའི་མདོ་ལས་ཕྱི་དོན་ཡོད་པར་
གསུངས་པ་ཡིན་ཏེ།།དཔེར་ན་སངས་རྒྱས་ཀྱི་གསུང་རབ་ལས། ཕྱི་
དོན་མེད་པར་སྟོན་པའི་མདོ་དང༌། དེ་ཡོད་པར་སྟོན་པའི་མདོ་གཉིས་
352

ཡོད་ཀྱང་སངས་རྒྱས་ཀྱི་གསུང་རབ་ལས་ཕྱི་དོན་ཡོད་པར་བསྟན་
པའི་དཔེ་བཞིན་ཡིན་པའི་ཕྱིར། ཡང༌། ལང་ཀར་གཤེགས་པའི་མདོ་
ལས། བཅོམ་ལྡན་འདས་ཀྱིས་མདོ་བརྗོད་པ་ལས་དེ་བཞིན་གཤེགས་
པའི་སྙིང་པོ་བརྗོད་པ་དེ་བཅོམ་ལྡན་འདས་ཀྱིས་རང་བཞིན་གྱིས་འོད་
གསལ་བ་རྣམ་པར་དག་པས་ཐོག་མ་ནས་རྣམ་པར་དག་པ་
(༨༠བ) ཉིད་མཚན་སུམ་ཅུ་རྩ་གཉིས་དང་ལྡན་པ་སེམས་ཅན་ཐམས་
ཅད་ཀྱི་ལུས་ཀྱི་ནང་ན་མཆིས་པར་བརྗོད་དེ། ཞེས་པ་ནས། རྣམ་པར་
ཐར་པ་གསུམ་གྱི་སྤྱོད་ཡུལ་ལ་གནས་པའི་བསམ་པ་དང་ལྡན་ཞིང་མྱུར་
དུ་བླ་ན་མེད་པར་ཡང་དག་པར་རྫོགས་པའི་བྱང་ཆུབ་ཏུ་མངོན་པར་
རྫོགས་པར་འཚང་རྒྱ་བར་ཇི་ལྟར་འགྱུར་ཏེ། ཞེས་པའི་བར་གྱི་མདོ་
འདིས། སྔར་གྱི་ཀུན་གཞི་ཡོད་པར་སྟོན་པའི་མདོ་དེ། དྲང་དོན་
དགོངས་པ་ཅན་གྱི་མདོར་འགྲེལ་པར་བྱེད་པ་ཡིན་ཏེ། མདོ་འདིས་རྟག་
བསྟན་ཐེར་ཟུག་གི་བདེ་གཤེགས་སྙིང་པོ་ཡོད་པར་སྟོན་པའི་མདོ་དེ་
དྲང་དོན་དགོངས་པ་ཅན་གྱི་མདོར་བཀྲལ་བའི་སྒོ་ནས། སྔར་གྱི་ཀུན་
གཞི་ཡོད་པར་སྟོན་པའི་མདོ་དེ་དྲང་དོན་དགོངས་པ་ཅན་གྱི་མདོར་
འགྲེལ་བར་བྱེད་པ་ཡིན་པའི་ཕྱིར། སྔ་མ་དེ་ལྟར་བཀྲལ་བའི་ཕྱི་མ་དེ་
ལྟར་བཀྲལ་བར་ཡང་འགྲུབ་སྟེ་མདོ་ཁ་ཅིག་ཏུ་ཀུན་གཞི་རྣམ་ཤེས་དང་།
353

བདེར་གཤེགས་སྙིང་པོ་གཉིས་མིང་གི་རྣམ་གྲངས་སུ་གསུངས་པ་
གང་ཞིག མདོ་དེ་གཉིས་དགོངས་གཞི་ཆོས་ཉིད་ལ་དགོངས་ནས་
གསུངས་པའི་མདོར་ཡང་མཚུངས་པའི་ཕྱིར། དང་པོ་གྲུབ་སྟེ། རྒྱན་
སྟུག་པོ་བཀོད་པ་ལས། ས་རྣམས་སྣ་ཚོགས་ཀུན་གཞི་སྟེ། །བདེ་
གཤེགས་སྙིང་པོ་དགེ་བའང་དེ། །སྙིང་པོ་དེ་ལ་ཀུན་གཞིའི་སྒྲས། །དེ་
བཞིན་གཤེགས་རྣམས་སྟོན་པར་མཛད། །སྙིང་པོ་ཀུན་གཞིར་བསྒྲགས་
པ་ཡང་། །བློ་གཞན་རྣམས་ཀྱིས་མི་ཤེས་སོ། །ཞེས་པ་དང་ལང་ཀར་
གཤེགས་པ་ལས་ཀྱང༌། དེ་བཞིན་གཤེགས་པའི་སྙིང་པོ་ཀུན་གཞིའི་
རྣམ་པར་ཤེས་པར་བསྒྲགས་པ་རྣམ་པར་ཤེས་པ་བདུན་དང་བཅས་པ།
ཞེས་དེ་གཉིས་མིང་གི་རྣམ་གྲངས་སུ་གསུངས་པའི་ཕྱིར་དང༌། དྲང་ངེས་
རྣམ་འབྱེད་ལས། གང་ལ་བསམ་ནས་སྙིང་པོ་བསྟན་པའི་དོན་དེ་ཉིད་
ལ་དགོངས་ནས་ཀུན་གཞི་བསྟན་པས་དགོངས་པའི་དོན་ལ་བལྟོས་ཏེ་
མིང་གི་རྣམ་གྲངས་ཡིན་པས་དོན་གཅིག་གོ། དེ་ལྟར་ན་སྔ་མ་དྲང་
དོན་དུ་བསྟན་པ་ཉིད་ཀྱིས་ཕྱི་མ་ཡང་དྲང་དོན་དུ་འགྲུབ་བོ། །ཞེས་
གསུངས་པའི་ཕྱིར། གོང་གི་རྟགས་གཉིས་པ་གྲུབ་སྟེ། རང་འགྲེལ་
ལས། དངོས་པོ་ཐམས་ཅད་ཀྱི་རང་བཞིན་རྗེས་སུ་ཞུགས་པའི་ཕྱིར་
སྟོང་པ་ཉིད་ཁོ་ན་ལ་ཀུན་གཞི་རྣམ་པར་ཤེས་པའི་སྒྲས་བསྟན་པར་
354

རིགས་པར་བྱའོ། །ཞེས་གསུངས་པའི་ཕྱིར། ཡང་ལང་ཀར་གཤེགས་
པ་ལས། འདི་ནི་མདོ་དེ་གང་དུ་ཡང་རུང་སྟེ། དེ་དག་ཏུ་དོན་འདི་ཉིད་
ཁོངས་སུ་ཆུད་པར་བྱ་བའོ། །ཞེས་པའི་མདོ་འདིས། ཀུན་གཞིའི་སྟེང་
དུ་སེམས་ཙམ་པས་འདོད་པ་ལྟར་གྱི་རང་གི་མཚན་ཉིད་ཀྱིས་མེད་ཚུལ་
སོགས་སྟོན་པའི་མདོ་དེ་དྲང་དོན་དགོངས་པ་ཅན་གྱི་མདོར་འགྲེལ་བ་
ཡིན་ནོ། །འཇུག་འགྲེལ་འདིར་མཐར་ཐུག་ཐེག་པ་གསུམ་དུ་གྲུབ་པར་
སྟོན་པའི་དགོངས་འགྲེལ་གྱི་དོན་དམ་ཡང་དག་འཕགས་ཀྱི་ལེའུའི་ནང་
ཚན་དུ་གྱུར་པའི་སྔར་དྲངས་པའི་མདོ་(༨༡ན) ཚིག་དེ་དྲང་དོན་
དགོངས་པ་ཅན་གྱི་མདོར་འགྲེལ་པར་བྱེད་པའི་མདོ་དངོས་སུ་མ་དྲངས་
ལ། དེ་ལྟར་མི་འདྲེན་པའི་རྒྱུ་མཚན་ཡོད་དེ། མགོན་པོ་ཀླུ་སྒྲུབ་ཀྱིས་
མདོ་ཀུན་ལས་བཏུས་སུ། མཐར་ཐུག་ཐེག་པ་གཅིག་ཏུ་གྲུབ་པར་ལུང་
ལ་བརྟེན་ནས་བསྒྲུབས་ཟིན་པའི་དབང་དུ་མཛད་པ་ཡིན་པའི་ཕྱིར་ཏེ།
རྣམ་བཤད་ལས། འདི་ལ་མཐར་ཐུག་ཐེག་པ་གསུམ་དུ་བཤད་པ་ནི།
འཕགས་པ་ཉིད་ཀྱི་མདོ་་་ཀུན་ཀུན་ལས་ལས་བཏུས་པ་ལས་་མཐར་མཐར་ཐུག་ཐུག་ཐེག་པ་
གཅིག་ཏུ་བསྒྲུབས་པ་ལས་གོ་ནུས་པར་དགོངས་ནས་འཇུག་འགྲེལ་དུ་
མ་སྨྲོས་སོ་ཞེས་གསུངས་པའི་ཕྱིར་བྱས་པ་ལ་ཁོ་ན་རེ། གཞན་དབང་
དང་ཡོངས་གྲུབ་རང་གི་མཚན་ཉིད་ཀྱིས་གྲུབ་པར་སྟོན་པའི་མདོ་དེ་དྲང་
355

དོན་དགོངས་པ་ཅན་གྱི་མདོ་ཡིན་ན། ངོ་བོ་ཉིད་གསུམ་གྱི་རྣམ་གཞག་
དེ་གང་ཞེ་ན། འདི་ལ་དངོས་དང༌། དྲང་ངེས་ཀྱི་ཁྱད་པར་བྱེ་བྲག་ཏུ་
བཤད་པ་གཉིས།། དང་པོ་ལ། །བཤད་བྱའི་ལུང་འགོད་པ་དང༌།
ལུང་གི་དོན་བཤད་པ། བརྗོད་བྱ་དེ་གསུམ་གྱི་ཁྱད་པར་བཤད་པ་དང་
གསུམ་ལས། དང་པོ་ནི། རང་འགྲེལ་ལས། དཔེར་ན་སྦྲུལ་ནི་ཐག་པ་
བསྡོགས་པ་ལ་རྟེན་ཅིང་འབྲེལ་བར་འབྱུང་བ་ལ་བརྟགས་པ་ཡིན་ཏེ།
དེ་དེ་ལ་ཡོད་པ་མ་ཡིན་པའི་ཕྱིར་རོ། །དེ་སྦྲུལ་དངོས་ལ་ནི་ཡོངས་སུ་
གྲུབ་པ་ཡིན་ཏེ་ཀུན་ཏུ་མ་བཏགས་པའི་ཕྱིར་རོ། །དེ་བཞིན་དུ་རང་
བཞིན་ཡང་གཞན་གྱི་དབང་བྱས་པ་ཅན་ལ་ནི་ཀུན་ཏུ་བཏགས་པ་ཡིན་
ཏེ། རང་བཞིན་དང་ནི་བཅོས་མིན་དང༌། གཞན་ལ་བལྟོས་པ་མེད་པའི་
ཕྱིར། ཞེས་འབྱུང་བས་ངོ་བོ་ཉིད་ནི་བྱས་པ་ཅན་མ་ཡིན་ནོ། །བཟུང་
བཞིན་པའི་རྟེན་ཅིང་འབྲེལ་བར་འབྱུང་བ་བྱས་པ་ཅན་གཟུགས་བརྙན་
དང་འདྲ་བ་ལ་བརྟགས་པ་གང་ཡིན་པ་དེ་ནི་སངས་རྒྱས་ཀྱི་སྤྱོད་ཡུལ་ནི་
དངོས་ཡིན་ཏེ། ཀུན་ཏུ་མ་བརྟགས་པའི་ཕྱིར་རོ། །ཞེས་གསུངས་པའི་
ཕྱིར། གཉིས་པ་ནི། དེའི་ཚིག་ཟུར་གྱི་དཔེར་ན་སྦྲུལ་ནི་ཐག་པ་
བསྡོགས་པ་ལ་རྟེན་ཅིང་འབྲེལ་བར་འབྱུང་བ། ཞེས་པ་ནས། ཀུན་ཏུ་
མ་བརྟགས་པའི་ཕྱིར་རོ། །ཞེས་པའི་བར་གྱིས་དཔེ་དེ་བསྟན། དེའི་
356

ཚིག་ཟུར་གྱི། དེ་བཞིན་དུ་རང་བཞིན་ཡང་གཞན་གྱིས་དབང་བྱས་པ་
ཅན་ལ་ནི་ཀུན་ཏུ་བརྟགས་པ་ཡིན་ཏེ། ཞེས་པ་མན་ཆད་ཀྱིས་དོན་དེ་
བསྟན་ནོ། །དེ་ཡང་ལུང་ཚན་དང་པོའི་དོན་ནི། ཐག་ཁྲའི་སྟེང་གི་སྦྲུལ་
དེ། ཁོ་རང་འཛིན་པའི་རྟོག་པས་བརྟགས་པ་ཡིན་ཏེ། དེ་མེད་པའི་ཕྱིར།
སྦྲུལ་དེ་ཐ་སྙད་དུ་སྦྲུལ་དུ་ཡོད་པ་ཡིན་ཏེ། དེ་ཕྱིན་ཅི་ལོག་གི་བློས་
བརྟགས་པ་མ་ཡིན་པའི་ཕྱིར་ཏེ་ཡོད་པའི་ཕྱིར། ཞེས་པའོ། །ལུང་ཚན་
གཉིས་པའི་དོན་ནི། གཞན་དབང་གི་སྟེང་གི་བདེན་གྲུབ་དེ། ཁོ་རང་
འཛིན་པའི་རྟོག་པས་བརྟགས་པ་ཡིན་ཏེ། ཁོ་མེད་པའི་ཕྱིར། གཞན་
ཡང་། བདེན་སྟོང་དེ། སངས་རྒྱས་ཀྱི་ཡེ་ཤེས་ཀྱིས་དེ་ཁོ་ན་ཉིད་
གཟིགས་པའི་གཟིགས་ངོར་ཡོད་དེ། དེ་ཕྱིན་ཅི་ལོག་གི་བློས་བརྟགས་
པ་མ་ཡིན་པའི་ཕྱིར་ཁོ་གཞན་དབང་གི་( ༨༡ བ) གནས་ལུགས་མཐར་
ཐུག་ཡིན་པའི་ཕྱིར། ཞེས་པའོ། །དེས་ན། འགྲེལ་པ་འདིས་ཐག་ཁྲ་
གཞན་དབང༌། དེ་སྦྲུལ་དུ་གྲུབ་པ་ཀུན་བཏགས། དེ་སྦྲུལ་གྱིས་སྟོང་པ།
དེའི་སྡོད་ལུགས་ཕལ་བར་བསྟན་ལ། དངོས་པོ་གཞན་དབང༌། དེ་
བདེན་པར་གྲུབ་པ་ཀུན་བཏགས། དེ་བདེན་གྲུབ་ཀྱིས་སྟོང་པ་དངོས་
པོའི་གནས་ལུགས་མཐར་ཐུག་ཏུ་བསྟན་པ་ཡིན་ཏེ། འགྲེལ་པ་དེའི་
དོན་འཆད་པ་ན། སྐལ་བཟང་མིག་འབྱེད་ལས། གཤིས་ལུགས་སུ་གྱུར་
357

པའི་རང་བཞིན་དེ་ཉིད་གཞན་དབང་རྟེན་འབྲེལ་ཀུན་བཏགས་དང༌།
སངས་རྒྱས་ཀྱི་ཇི་ལྟ་བ་གཟིགས་པའི་ཡེ་ཤེས་དེ་ཉིད་གང་ལ་ཇི་ལྟ་བ་
མཁྱེན་པའི་ཡེ་ཤེས་སུ་སོང་བའི་ཡུལ་ལ་ཡོངས་གྲུབ་ཡིན་ཞེས་གསུངས་
པས་ཇི་ལྟར་སྣང་བ་ལྟར་གྱི་ཆོས་ཅན་ཀུན་རྫོབ་པ་འདི་གཞན་དབང་
དང༌། དེ་ཉིད་གནས་ལུགས་སམ་ཡུལ་གྱི་གཤིས་ལུགས་སུ་སྒྲོ་བརྟགས་
པའི་ཆ་ཀུན་བཏགས་དང༌། འདི་ཉིད་རང་བཞིན་གྱིས་གྲུབ་པས་སྟོང་བ་
ཡོངས་གྲུབ་ཏུ་བསྟན་པ་ཡིན་ནོ། །ཞེས་གསུངས་པའི་ཕྱིར། །
༈ གསུམ་པ་ནི། ཁ་ཅིག རང་འཛིན་རྟོག་པས་སྒྲོ་བརྟགས།
ཀུན་བཏགས་ཀྱི་མཚན་ཉིད་ཡིན་ཟེར་ན། དེ་མི་འཐད་དེ། ཡོད་ན་དེ་
ཡིན་དགོས་པའི་ཕྱིར་ཏེ། ཡོད་ན་རྟོག་པས་བརྟགས་པ་ཡིན་དགོས་
པའི་ཕྱིར་དང༌། ཡོད་ན་མིང་ཀྱང་བཏགས་ཡོད་ཡིན་དགོས་པའི་ཕྱིར།
དེས་ན་གཞན་དབང་ཡོངས་གྲུབ་གང་རུང་མ་ཡིན་པའི་སྒོ་ནས་རང་
འཛིན་རྟོག་པས་སྒྲོ་བརྟགས་དེ། ཀུན་བཏགས་ཀྱི་མཚན་ཉིད་ཡིན།
རང་གི་རྒྱུ་རྐྱེན་ལ་རག་ལས་པ་དེ་གཞན་དབང་གི་མཚན་ཉིད་ཡིན།
ཟག་མེད་ཡེ་ཤེས་ཀྱི་དམིགས་པར་གྱུར་པའི་གནས་ལུགས་མཐར་ཐུག་
དེ། ཡོངས་གྲུབ་ཀྱི་མཚན་ཉིད་ཡིན། དབྱེ་བ་སོགས་སྐབས་གཞན་
བཤད་ཟིན་པ་ལྟར་རོ། །
358

༈ གཉིས་པ་ལ། མདོའི། དྲང་ངེས་འབྱེད་དགོས་པའི་རྒྱུ་མཚན་
བཤད་པ་དང་། དྲང་ངེས་འབྱེད་ཚུལ་དངོས་བཤད་པ་གཉིས། དང་པོ་
ལ། ཐར་འདོད་ཀྱི་གདུལ་བྱས་སྟོང་ཉིད་རྟོགས་དགོས་པར་བསྟན་ནས་
དེ་ལ། དྲང་ངེས་འབྱེད་ཚུལ་ཕྱིན་ཅི་མ་ལོག་པར་ཤེས་པར་བསྟན་པ།
དེ་ལྟར་དགོས་པའི་ལུང་ཁུངས་བསྟན་པ་དང་གསུམ་ལས། དང་པོ་ནི།
ཐར་འདོད་ཀྱི་གདུལ་བྱས་སྟོང་ཉིད་རྟོགས་དགོས་ཏེ། སྟོང་ཉིད་མ་
རྟོགས་ན་འཁོར་བ་ལས་གྲོལ་བའི༌ཐར༌པ༌མི༌ཐོབ་ཅིང༌། སྟོང་ཉིད་
རྟོགས་ཟིན་གོམས་པར་བྱས་པ་ལ་བརྟེན་ནས་འཁོར་བ་ལས་གྲོལ་བའི་
ཐར་པ་ཐོབ་པར་འགྱུར་བ་ཡིན་པའི་ཕྱིར་དང༌། རྒྱལ་བས་ལུང་གི་ཆོས་
ཕུང་ཇི་སྙེད་ཅིག་གསུངས་པ་ཐམས་ཅད་གདུལ་བྱས་སྟོང་ཉིད་མ་
རྟོགས་པ་རྟོགས་པར་བྱེད་པའི་ཐབས་དང་། རྟོགས་ཟིན་གོང་ནས་གོང་
དུ་འཕེལ་བར་བྱེད་པའི་ཐབས་གང་རུང་དུ་གསུངས་པ་ཤ་སྟག་
པའི་ཕྱིར། འཕགས་པ་ཡུལ་འཁོར་སྐྱོང་གིས་ཞུས་པའི་མདོ་ལས། །སྟོང་
བ་ཞི་བ་སྐྱེ་བ་མེད་པའི་ཚུལ། །མི་ཤེས་པས་ནི་འགྲོ་བ་འཁྱམས་གྱུར་
པ། །དེ་དག་ཐུགས་རྗེ་མངའ་(༨༢ན) བས་ཐབས་ཚུལ་དང་། །རིགས་
པ་བརྒྱ་དག་གིས་ནི་འཛུག་པར་མཛད། །ཞེས་དང༌། སྤྱོད་འཇུག་ལས་
ཀྱང༌། ཡན་ལག་འདི་དག་ཐམས་ཅད་ནི། །ཐུབ་པས་ཤེས་རབ་དོན་དུ་
359

གསུངས། ། དེ་ཡི་ཕྱིར་ན་སྡུག་བསྔལ་དག །ཞི་བར་འདོད་པའི་ཤེས་
རབ་བསྐྱེད། །ཅེས་དང༌། ཇོ་བོ་རྗེས་མཛད་པའི་བདེན་གཉིས་
ལས། །ཆོས་ཀྱི་ཕུང་པོ་བརྒྱད་ཁྲི་དང༌། བཞི་སྟོང༌གསུངས༌པ༌ཐམས་
ཅད་ཀྱང༌། །ཆོས་ཉིད་འདི་ལ་གཞོལ་ཞིང་འབབ། །ཅེས་གསུངས་པའི་
ཕྱིར། །
༈ གཉིས་པ་ལ། དངོས་དང༌། ལུང་རིགས་གང་ལ་བརྟེན་
ནས་དྲང་ངེས་འབྱེད་པའི་ཚུལ་བཤད་པ་དང་གཉིས། དང་པོ་ནི། སྟོང་
ཉིད་ཚད་མས་རྟོགས་པ་ལ་མདོའི་དྲང་ངེས་འབྱེད་ཚུལ་ཕྱིན་ཅི་མ་ལོག་
པ་ཤེས་དགོས་ཏེ། སྟོང་ཉིད་ཚད་མས་ངེས་པ་ལ་ངེས་དོན་གྱི་གསུང་
རབ་གཅིག་ལ་ཐོས་བསམ་བྱེད་དགོས། དེ་ལྟར་བྱེད་པ་ལ། རང་ཉིད་
ཐོས་བསམ་བྱེད་རྒྱུའི་ངེས་དོན་གྱི་གསུང་རབ་དེ་ངེས་དོན་གྱི་གསུང་
རབ་ཏུ་ཤེས་དགོས། དེ་ལྟར་ཤེས་པ་ལ་མདོའི་དྲང་ངེས་འཇོག་ཚུལ་
ཕྱིན་ཅི་མ་ལོག་པར་ཤེས་དགོས་པའི་ཕྱིར་རོ། །གཉིས་པ་ལ། ལུང་
ཙམ་ལ་བརྟེན་ནས་དྲང་ངེས་འབྱེད་མི་ནུས་པར་བསྟན་པ་དང༌། རིགས་
པ་ཡང་དག་ལ་བརྟེན་ནས་དྲང་ངེས་འབྱེད་དགོས་པར་བསྟན་པ་གཉིས།
དང་པོ་ནི། ལུང་ཙམ་ལ་བརྟེན་ནས་མདོའི་དྲང་ངེས་ཀྱི་ཁྱད་པར་འབྱེད་
མི་ནུས་ཏེ། གསུང་རབ་རྣམས་སུ་དྲང་ངེས་ཀྱི་མདོའི་ཁྱད་པར་གསུངས་
360

པ་ཐམས་ཅད་སྒྲ་ཇི་བཞིན་དུ་ཁས་བླང་དུ་མི་རུང་བའི་ཕྱིར་ཏེ།
དགོངས་འགྲེལ་གྱི་དོན་དམ་ཡང་དག་འཕགས་ཀྱིས་ཞུས་པའི་ལེའུ་
ལས། འཁོར་ལོ་བར་པ་དྲང་དོན་གྱི་མདོ་དང༌།།ཐ་མ་ངེས་དོན་གྱི་
མདོར་གསུངས་པ་གང་ཞིག·བློ་གྲོས་མི་ཟད་པས་བསྟན་པའི་མདོ་
ལས། དེ་ལས་བཟློག་སྟེ་བཤད་པ་དེ་སྒྲ་ཇི་བཞིན་དུ་ཁས་བླང་དུ་རུང་
བའི་ཕྱིར་རོ། །གཉིས་པ་ནི་དེས་ན་མགོན་པོ་ཀླུ་སྒྲུབ་ཀྱིས་རྒྱས་འབྲིང་
བསྡུས་གསུམ་གྱི་དགོངས་པ་འགྲེལ་པར་བྱེད་པའི་བསྟན་བཅོས་རྣམས་
ནས་བཤད་པའི་རིགས་པའི་རྗེས་སུ་འབྲངས་ནས་མདོའི་དྲང་ངེས་ཀྱི་
རྣམ་གཞག་འབྱེད་དགོས་ཏེ། མགོན་པོ་ཀླུ་སྒྲུབ་དེ་ཉིད་ཀྱི་མདོའི་དྲང་
ངེས་རྫོགས་པར་འགྲེལ་བར་རྒྱལ་བ་རང་ཉིད་ཀྱིས་ལུང་བསྟན་པ་ཡིན་
པའི་ཕྱིར། ཁྱབ་སྟེ། དོན་དེ་ཉིད་འགྲེལ་པའི་ཚེ། རིགས་པ་དང་འགལ་
བའི་གྲུབ་མཐའ་ཁས་བླངས་ན། དེ་ལྟར་ཁས་བླངས་ལེན་པ་པོའི་གང་
ཟག་དེ་དོན་དེ་ལ་ཚད་མའི་སྐྱེས་བུར་མི་རུང་བའི་ཕྱིར་ཏེ། དྲང་ངེས་
རྣམ་འབྱེད་ལས་དེའི་ཕྱིར་གསུང་རབ་ཀྱི་དྲང་ངེས་འབྱེད་པས་ལུང་
བསྟན་པའི་ཤིང་རྟ་ཆེན་པོ་དག་གིས་དྲང་ངེས་ཀྱི་དགོངས་པ་བཀྲལ་
ཞིང༌། དེ་ཡང་ངེས་དོན་གྱི་གསུང་རབ་ཀྱི་དོན་གཞན་དུ་འདྲེན་པ་ལ།
ཞེས་པ་ནས། རིགས་པ་དང་འགལ་བའི་གྲུབ་མཐའ་ཁས་ལེན་ན་སྨྲ་བ་
361

པོ་(༨༢བ) ཚད་མའི་སྐྱེས་བུར་མི་རུང་བའི་ཕྱིར། ཞེས་པའི་བར་
གསུངས་པའི་ཕྱིར། །
༈ གཉིས་པ་དེ་ལྟར་དགོས་པའི་ལུང་ཁུངས་བསྟན་པ་ནི། ཐར་
འདོད་ཀྱི་གདུལ་བྱས་ངེས་དོན་གྱི་གསུང་རབ་ལ་ཐོས་བསམ་བྱས་ནས་
ཐར་པ་སྒྲུབ་པ་དེའི་ཚེ། ཐོག་མར་དྲང་ངེས་འབྱེད་ཚུལ་ཕྱིན་ཅི་མ་ལོག་
པར་ཤེས་དགོས་ཏེ། དེའི་ཚེ་གསུང་རབ་དེའི་ཚིག་དོན་གང་ལ་ཡང་
གནོད་བྱེད་མེད་པ་དང༌། གསུང་རབ་དེས་བསྟན་པའི་གཞལ་བྱ་
མངོན་དུ་གྱུར་ལ།།མངོན་སུམ་གྱིས་མི་གནོད་ཅིང་དེས་གྲུབ། དེས་
བསྟན་པའི་ཅུང་ཟད་ལྐོག་གྱུར་ལ་དངོས་སྟོབས་རྗེས་དཔག་གིས་མི་
གནོད་ཅིང་དེས་གྲུབ། ཤིན་ཏུ་ལྐོག་གྱུར་ལ་ཡིད་ཆེས་རྗེས་དཔག་གིས་
མི་གནོད་ཅིང་དེས་གྲུབ་ཅིང༌། ཁྱད་པར་དུ་གསུང་རབ་དེས་གནས་
ལུགས་མཐར་ཐུག་སྒྲས་ཟིན་ལ་བསྟན་པའི་དོན་ལ་གནོད་བྱེད་མེད་
ཅིང༌། སྒྲུབ་བྱེད་ཡོད་པའི་གསུང་རབ་ལ་ཐོས་བསམ་བྱེད་དགོས་པའི་
ཕྱིར། དཔེར་ན། གསེར་ལ་སྐྱོན་ཡོད་མེད་རྟོགས་པའི་ཕྱིར་དུ།
བསྲེག་པ་དང༌།།བཅད་པ་དང༌། བརྡར་བ་གསུམ་གྱི་སྐྱོན་ཡོད་མེད་
ལེགས་པར་བརྟགས་ནས། སྐྱོན་མེད་པའི་གསེར་དེ་མཆོག་ཏུ་འཛིན་པ་
བཞིན་དུ། དེ་ལྟར་ཡང་དུས་འཁོར་འགྲེལ་ཆེན་དུ་མདོ་དྲངས་པ་ལས།
362

དགེ་སློང་དག་གམ་མཁས་རྣམས་ཀྱིས། །བསྲེགས་བཅད་བརྡར་བའི་
གསེར་བཞིན་དུ། །ལེགས་པར་བརྟགས་ལ་ང་ཡི་བཀའ། །བླང་བར་བྱ་
ཡི་གུས་ཕྱིར་མིན། །ཞེས་གསུངས་སོ། །དེ་ཡང་གསེར་བསྲེགས་པ་
མངོན་སུམ་དང་ཆོས་མཐུན་ཞིང༌། བཅད་པ་དངོས་སྟོབས་རྗེས་དཔག་
དང་ཆོས་མཐུན། བརྡར་བ་ཡིད་ཆེས་རྗེས་དཔག་དང་ཆོས་མཐུན་པ་
ཡིན་ཏེ། སློབ་དཔོན་ཀ་མ་ལ་ཤཱི་ལས། རིགས་པའི་ཐིགས་པའི་ཕྱོགས་
སྔ་མདོར་བསྡུས་ལས། དེ་ལ་བཀའི་དོན་མངོན་སུམ་ལ་ནི་བསྲེགས་
པའི་གསེར་བཞིན་དུ་མངོན་སུམ་གྱིས་བརྟགས་པ་ཡིན་ནོ། །དོན་ལྐོག་
ཏུ་གྱུར་བ་ལ་ནི་བཅད་པའི་གསེར་བཞིན་དུ་རྗེས་སུ་དཔག་པས་
བརྟགས་པ་ཡིན་ནོ།།།དེ་ཉིད་ཀྱི་དོན་ཤིན་ཏུ་ལྐོག་ཏུ་གྱུར་པ་ལ་ནི་
བརྡར་བའི་གསེར་བཞིན་དུ་ཕན་ཚུན་མི་འགལ་བའི་སྒོ་ནས་བརྟགས་
པ་ཡིན་ནོ།།།ཞེས་གསུངས་པའི་ཕྱིར། རྩ་བའི་གཉིས་པ་དྲང་ངེས་
འབྱེད་ཚུལ་དངོས་བཤད་པ་ལ། བཤད་བྱའི་མདོ་འགོད་པ་དང་།
མདོའི་དོན་བཤད་པ། དྲང་ངེས་ཀྱི་ཁྱད་པར་བཤད་པ་དང་གསུམ་
ལས། དང་པོ་ནི། བློ་གྲོས་མི་ཟད་པའི་བསྟན་པའི་མདོ་ལས། ངེས་
པའི་དོན་གྱི་མདོ་དེ་ནི་གང༌། དྲང་བའི་དོན་གྱི་མདོ་དེ་གང་ཞེ་ན། མདོ་
དེ་གང་དག་ཀུན་རྫོབ་སྒྲུབ་པ་བསྟན་པ་དེ་དག་ནི་དྲང་བའི་དོན་ཞེས་
363

བྱའོ། །མདོ་དེ་གང་དག་དོན་དམ་སྒྲུབ་པ་བསྟན་པ་དེ་དག་ནི་ངེས་པའི་
དོན་ཞེས་བྱའོ། །མདོ་དེ་གང་དག་(༨༣ན) ཚིག་དང་ཡི་གེ་སྣ་ཚོགས་
ལ་བསྟན་པ་དེ་དག་ནི་དྲང་བའི་དོན་ཞེས་བྱའོ། །མདོ་དེ་གང་དག་ཟབ་
མོ་ལྟ་དཀའ་བ་བསྟན་པ་དེ་དག་ནི་ངེས་པའི་དོན་ཞེས་བྱའོ། །མདོ་དེ་
གང་དག་བདག་དང་སེམས་ཅན་དང་སྲོག་དང་གསོ་བ་དང་སྐྱེས་བུ་དང་
གང་ཟག་དང་ཤེད་ལས་སྐྱེས་དང་ཤེད་བུ་དང་བྱེད་པ་པོ་དང་ཚོར་བ་པོ་
སྐད་སྣ་ཚོགས་ཀྱིས་བཤད་པར་བྱ་བ། བདག་པོ་མེད་པ་ལ་བདག་པོ་
ལྟ་བུ་བསྟན་པ་དེ་དག་ནི་དྲང་བའི་དོན་ཞེས་བྱའོ། །མདོ་དེ་གང་དག་
དངོས་པོ་སྟོང་པ་ཉིད་དང་མཚན་མ་མེད་པ་དང༌། སྨོན་པ་མེད་པ་དང་
མངོན་པར་འདུ་བྱེད་པ་མེད་པ་དང་སྐྱེ་བ་མེད་པ་དང་། མ་སྐྱེས་པ་དང༌།
སེམས་མེད་པ་དང༌། སྲོག་མེད་པ་དང་གང་ཟག་མེད་པ་དང་བདག་པོ་
མེད་པ་རྣམ་པར་ཐར་པའི་སྒོ་སྟོང་པ་དེ་དག་ནི་ངེས་པའི་དོན་ཞེས་བྱ་སྟེ།
འདི་ནི་ངེས་པའི་དོན་གྱི་མཚན་ཉིད་ལ་སྟོན་གྱི་དྲང་བའི་དོན་གྱི་མདོ་དེ་
ལ་མི་སྟོན་པ་ཞེས་བྱའོ། །ཞེས་པ་འདི་གསུངས་སོ། །
༈ གཉིས་པ་ནི།།མདོ་ཚན་དང་པོ་དེས། ཀུན་རྫོབ་བདེན་པ་
དངོས་བསྟན་བསྟན་བྱའི་གཙོ་བོར་བྱས་ནས་སྟོན་པའི་མདོ། དྲང་དོན་
གྱི་མདོ་དང༌། དོན་དམ་བདེན་པ་དེ་ལྟར་སྟོན་པའི་མདོ་དེ་ངེས་དོན་གྱི་
364

མདོར་བསྟན་པ་ཡིན་ཅིང༌། དེ་ལྟར་སྟོན་པའི་རྒྱུ་མཚན་ཡང་ཡོད་དེ་
ཀུན་རྫོབ་བདེན་པ་དེ་དྲང་དོན་དང་། དོན་དམ་བདེན་པ་དེ་ངེས་དོན་
ཡིན་པའི་ཕྱིར། ཡང་མདོ་ཚན་གཉིས་པས། ཀུན་རྫོབ་བདེན་པ་སྟོན་
པའི་ཚེ། མིང་སྣ་ཚོགས་པས་དོན་སྣ་ཚོགས་སྟོན་པ་དང༌། དོན་དམ་
བདེན་པ་དེ་དགག་བྱ་བཅད་ཙམ་གྱི་མེད་དགག་གི་ལྡོག་ཆ་ནས་བསྟན་
ཅིང་དེ་ལྟར་སྟོན་པའི་རྒྱུ་མཚན་ཡང་ཡོད་དེ། ཀུན་རྫོབ་བདེན་པ་ལ་
མིང་སྣ་ཚོགས་ཡོད་པ་བཞིན་དུ། དོན་ཡང་སྣ་ཚོགས་ཡོད་ལ། དོན་
དམ་བདེན་པ་ལ་མིང་སྣ་ཚོགས་ཡོད་ཀྱང༌།།ཐམས་ཅད་དགག་བྱ་
བཅད་ཙམ་གྱི་མེད་དགག་ཡིན་ཅིང༌། བདེན་སྟོང་དུ་རང་བཞིན་གཅིག་
ཏུ་གྲུབ་པའི་ཕྱིར་མདོ་ཚན་གསུམ་ལས། ལས་དང་བྱེད་པ་པོ་དང་བྱ་
བའི་ལས་གསུམ་ཡོད་པར་བསྟན་པས། ཀུན་རྫོབ་བདེན་པ་བསྟན་
པར་འགྱུར་བ་དང༌། ཆོས་དང༌གང་ཟག་དོན་དམ་པར་སྐྱེ་བ་མེད་པ་
དང་། རང་བཞིན་མེད་པར་བསྟན་པས་དོན་དམ་བདེན་པ་བསྟན་པར་
འགྱུར་ཚུལ་དེ་བསྟན་པ་ཡིན་ཅིང༌། དེ་ལྟར་བསྟན་པར་འགྱུར་བ་ཡང་
ཡིན་ཏེ། ལས་བྱ་བྱེད་གསུམ་ཀུན་རྫོབ་བདེན་པ་དང་། གང་ཟག་དང་
ཆོས་བདེན་པར་མེད་པ་དང༌། དེ་གཉིས་རང་བཞིན་གྱིས་མེད་པ་དོན་
དམ་བདེན་པ་ཡིན་པའི་ཕྱིར། གོང་གི་མདོ་ཚན་བར་པ་གཉིས་གང་
365

ཟག་དང་ཆོས་ལ་སོགས་པ་ཀུན་རྫོབ་བདེན་པར་བསྟན་པ་ཡིན་ཏེ།
མདོ་ཚན་ཐ་མས་གང་ཟག་དང་ཆོས་བདེན་པར་མེད་པ་དོན་དམ་བདེན་
པར་བཤད་པའི་ཤུགས་ཀྱིས་རྟོགས་ནུས་པའི་ཕྱིར་ཏེ། མདོ་དེའི་དོན་
འཆད་པ་ན། དྲང་ངེས་རྣམ་འབྱེད་ལས། དེ་ལ་དང་པོ་གཉིས་ནི་བདེན་
(༨༣བ) པ་གཉིས་པོ་ལ་དྲང་ངེས་སུ་མཛད་དེ་བརྗོད་བྱའི་སྒོ་ནས་
དྲང་ངེས་ཕྱེ་བའོ། །བར་པ་གཉིས་ཀྱིས་ཀུན་རྫོབ་སྟོན་པ་ནི་ཚིག་མི་
འདྲ་བ་སྣ་ཚོགས་པས་དོན་སྣ་ཚོགས་སྟོན་པ་དང༌། དོན་དམ་སྟོན་པ་ནི་
རྟོགས་དཀའ་བའི་དོན་སྤྲོས་པ་རྣམ་པར་བཅད་པའི་རོ་གཅིག་པ་སྟོན་
པར་བཤད་དེ་འཇོག་ཚུལ་ལོག་པ་མ་ཡིན་ནོ། །ཞེས་པ་ནས། འདི་ལ་
གཉིས་བཤད་པའི་གནད་ཀྱིས་གོང་མ་ལ་ཡང་ཆོས་དང་གང་ཟག་
གཉིས་ཀ་ཡོད་པར་སྟོན་པ་དགོས་སོ། །ཞེས་པའི་བར་གསུངས་པའི་
ཕྱིར་རོ། །
༈ གསུམ་པ་ནི། རང་གི་བརྗོད་བྱར་གྱུར་པའི་སྟོང་ཉིད་དངོས་
བསྟན་བསྟན་བྱའི་གཙོ་བོར་བྱས་ནས་སྟོན་པའི་མདོ་དེ། ངེས་དོན་གྱི་
མདོའི་མཚན་ཉིད་ཡིན། ཡུམ་རྒྱས་འབྲིང་བསྡུས་གསུམ་དང༌། ཤེས་
རབ་སྙིང་པོའི་མདོ་རྣམས་དེའི་མཚན་གཞི་ཡིན། རང་གི་བརྗོད་བྱར་
གྱུར་པའི་ཀུན་རྫོབ་བདེན་པ་དངོས་བསྟན་བསྟན་བྱའི་གཙོ་བོར་བྱས་
366

ནས་སྟོན་པའི་མདོ་དེ་དྲང་དོན་གྱི་མདོའི་མཚན་ཉིད་ཡིན། དེ་ལ་དབྱེ་
ན། སྒྲ་ཇི་བཞིན་པའི་དྲང་དོན་གྱི་མདོ་དང༌། སྒྲ་ཇི་བཞིན་པ་མ་ཡིན་
པའི་དྲང་དོན་གྱི་མདོ་གཉིས་ཡོད། འདུས་བྱས་མི་རྟག་པར་སྟོན་པའི་
མདོ་དེ་དང་པོ་ཡིན།
༈ གཉིས་པ་ལ་དབྱེ་ན། ལྡེམ་དགོངས་ཀྱི་མདོ་དང་དགོངས་པ་
ཅན་གྱི་མདོ་གཉིས་ཡོད། དང་པོ་ལ་མཚན་ཉིད་དང༌། དབྱེ་བ་གཉིས་
ལས། དང་པོ་ནི། དགོངས་པ་གཙོ་བོར་གྱུར་པའི་སྒྲ་ཇི་བཞིན་པ་མ་
ཡིན་པའི་མདོ་དེ། དེའི་མཚན་ཉིད་ཡིན། དེ་ལ་དབྱེ་ན། གཞུག་པ་ལ་
ལྡེམ་པོར་དགོསས་པའི་མདོ་དང༌། མཚན་ཉིད་ལ་ལྡེམ་པོར་དགོངས་པའི་
མདོ། གཉེན་པོ་ལ་ལྡེམ་པོར་དགོངས་པའི་མདོ། བསྒྱུར་བ་ལ་ལྡེམ་
པོར་དགོངས་པའི་མདོ་དང་བཞི་ཡོད་དེ། མདོ་སྡེ་རྒྱན་ལས། གཞུག་
པར་ལྡེམ་པོར་དགོངས་པ་དང༌། །མཚན་ཉིད་ལྡེམ་པོར་དགོངས་པ་
དང་། །གཉེན་པོ་ལྡེམ་པོར་དགོངས་པ་དང་། །བསྒྱུར་བ་ལྡེམ་པོར་
དགོངས་པ་སྟེ། །ཞེས་པ་དང་། དེའི་འགྲེལ་པར། སངས་རྒྱས་ཀྱིས་
བཤད་པ་ལ་ལྡེམ་པོར་དགོངས་པ་རྣམ་པ་བཞིར་རིག་པར་བྱ་སྟེ།
གཞུག་པ་ལ་ལྡེམ་པོར་དགོངས་པ་དང༌། མཚན་ཉིད་ལ་ལྡེམ་པོར་
དགོངས་པ་དང༌། གཉེན་པོ་ལ་ལྡེམ་པོར་དགོངས་པ། བསྒྱུར་བ་ལ་
367

ལྡེམ་པོར་དགོངས་པའོ། །ཞེས་གསུངས་པའི་ཕྱིར། དེ་དག་གི་མཚན་
གཞི་ནི་རིམ་པ་བཞིན་དུ། གང་ཟག་བདག་ཡོད་པར་ཁས་ལེན་པའི་
རང་སྡེ་དང་གཞན་སྡེ་ཁ་ཅིག་གི་དོན་དུ་གང་ཟག་གི་བདག་ཡོད་པར་
གསུངས་པའི་མདོ་དེ། དང་པོ་ཡིན་ཏེ། མདོ་སྡེ་རྒྱན་གྱི་འགྲེལ་པ་
ལས། དེ་ལ་གཞུག་པ་ལ་ལྡེམ་པོར་དགོངས་པ་ནི་ཉན་ཐོས་རྣམས་ལ་
ལྟ་བར་བྱ་སྟེ། བསྟན་པ་ལ་འཇུག་པར་བྱ་བའི་དོན་དུ་མི་སྐྲག་པར་བྱ་
བའི་ཕྱིར་གཟུགས་ལ་སོགས་པ་ཡོད་པ་ཉིད་དུ་བསྟན་(༨༤ན) པའི་
ཕྱིར། ཞེས་གསུངས་པའི་ཕྱིར། དགོངས་འགྲེལ་གྱི་ནང་ཚན་དུ་གྱུར་
པའི་མཚན་ཉིད་གསུམ་ལ་བདེན་པར་གྲུབ་མ་གྲུབ་ཀྱི་ཁྱད་པར་ཕྱེ་ནས་
དངོས་སུ་སྟོན་པའི་མདོ་དེ་གཉིས་པ་ཡིན་ཏེ། མདོ་སྡེ་རྒྱན་གྱི་འགྲེལ་པ་
ལས།།མཚན་ཉིད་ལ་ལྡེམ་པོར་དགོངས་པ་ནི་ཀུན་བརྟགས་པ་ལ་
སོགས་པའི་ངོ་བོ་ཉིད་གསུམ་ལ་བལྟ་བར་བྱ་སྟེ། ཆོས་ཐམས་ཅད་ངོ་བོ་
ཉིད་མེད་པར་དང་མ་སྐྱེས་པ་ལ་སོགས་པ་བསྟན་པའི་ཕྱིར་རོ། །ཞེས་
གསུངས་པའི་ཕྱིར་རོ། །འོག་ནས་འབྱུང་བའི་དགོངས་པ་ཅན་གྱི་མདོ་
བཞི་པོ་དེ་ནི་གཉེན་པོ་ལ་ལྡེམ་དགོངས་ཀྱི་མདོ་ཡིན། སྙིང་པོ་མེད་ལ་
སྙིང་པོར་ཤེས། །ཕྱིན་ཅི་ལོག་ལ་ལེགས་པར་གནས།།།ཉོན་མོངས་
པས་ནི་རབ་ཉོན་མོངས།། །བྱང་ཆུབ་དམ་པ་ཐོབ་པར་འགྱུར། །ཞེས་
368

པའི་མདོ་འདི་བསྒྱུར་བ་ལ་ལྡེམ་པོར་དགོངས་པའི་མདོ་ཡིན་ཅིང༌། དེ་
ལ་བསྒྱུར་བ་ལ་ལྡེམ་པོར་དགོངས་པའི་མདོ་ཞེས་བརྗོད་པའི་རྒྱུ་མཚན་
ཡོད་དེ། སྒྲས་ཟིན་གྱི་ཡི་གེ་ངན་པ་རྣམས་དོན་བཟང་པོར་སྟོན་བྱེད་དུ་
བསྒྱུར་དགོས་པའི་མདོ་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་
ཕྱིར། འོ་ན་བསྒྱུར་ཚུལ་དེ་གང་ཞེ་ན། སྙིང་པོའི་དོན་རྣམ་གཡེང་ཡིན་
ལ། དེ་མེད་པ་སྟེ་དེ་དང་བྲལ་བའི་ལྷག་པ་སེམས་ཀྱི་བསླབ་པ་དང༌།
སྐབས་འདིའི་ཕྱིན་ཅི་མ་ལོག་པ་ནི་ཕུང་པོ་གཙང་བདེ་རྟག་ཏུ་འཛིན་པ་
ཡིན་ལ། དེ་ལས་འདས་པ་སྟེ་དེ་དང་བྲལ་བའི་ལྷག་པ་ཤེས་རབ་ཀྱི་
བསླབ་པ༌དང༌།·ཉོན་མོངས་པས་སྒྲས་བསྟན་པ་དཀའ་བ་ཉམས་སུ་
ལེན་པའི་ལྷག་པ་ཚུལ་ཁྲིམས་ཀྱི་བསླབ་པ་དང༌། རབ་ཏུ་ཉོན་མོངས་པ་
ཏེ་དཀའ་བ་ཡུན་རིང་དུ་སྤྱོད་པའི་ངལ་བ་བྱས་པ་ན་བྱང་ཆུབ་དམ་པ་
ཐོབ་པར་འགྱུར་བ་ནི་དེའི་དོན་ཡིན་ཏེ། ལུང་དེའི་དོན་འཆད་པ་ན་མདོ་
སྡེ་རྒྱན་གྱི་འགྲེལ་པ་ལས། སྙིང་པོ་མེད་ལ་སྙིང་པོར་ཤེས་ཞེས་བྱ་བ་ནི་
གང་བློ་རྣམ་པར་གཡེང་བ་མེད་པ་ལ་སྙིང་པོར་འཛིན་པ་སྟེ་གཙོ་བོར་
སེམས༌པ༌ཞེས༌བྱ༌བས༌ཐ༌ཚིག་གོ །སྙིང་པོ་ནི་སེམས་རྣམ་པར་གཡེང་
བའོ། །ཕྱིན་ཅི་ལོག་ལ་ལེགས་པར་གནས་ཞེས་བྱ་བ་ནི་རྟག་པ་དང་
བདེ་བ་དང་གཙང་བ་དང་བདག་ཏུ་འཛིན་པ་བཟློག་སྟེ། ཕྱིན་ཅི་ལོག་
369

མི་རྟག་པ་ལ་སོགས་པ་ལ་ཡོངས་སུ་མི་ཉམས་པའི་སྒོ་ནས་ལེགས་པར་
གནས་པ་ཡིན་ནོ། །ཉོན་མོངས་པས་ནི་རབ་ཉོན་མོངས་ཞེས་བྱ་བ་ནི་
ཡུན་རིང་པོར་དཀའ་བ་སྤྱོད་པའི་མི་ངལ་བས་ཤིན་ཏུ་ཉོན་མོངས་པ་
ཡིན་ནོ། །ཞེས་གསུངས་པའི་ཕྱིར། དེར་མ་ཟད། ཕ་དང་མ་ནི་བསད་
བྱ་ཞིང༌། །རྒྱལ་པོ་གཙང་སྦྲ་ཅན་གཉིས་དང༌། །ཡུལ་འཁོར་འཁོར་དང་
བཅས་བཅོམ་ན། །མི་དེ་དག་པ་ཉིད་དུ་འགྱུར། །ཞེས་པའི་མདོ་འདི་
ཡང་བསྒྱུར་བ་ལྡེམ་དགོངས་ཀྱི་མདོ་ཡིན་ཅིང༌། དེ་ལ་དེ་ལྟར་བརྗོད་
པའི་རྒྱུ་མཚན་སྔར་ལྟར་རོ། ། (༨༤བ) བསྒྱུར་ཚུལ་དེ་གང་ཞེ་ན། ཕ་
མ་དང་འདྲ་བའི་ཟག་བཅས་ཀྱི་ལས་སྲེད་གཉིས། རྒྱལ་པོ་ལྟ་བུའི་
འཇིག་ལྟ་དང༌། སློབ་དཔོན་གཙང་སྦྲ་ཅན་ལྟ་བུའི་ཚུལ་ཁྲིམས་དང་
བརྟུལ་ཞུགས་མཆོག་འཛིན་གཉིས། རྟ་དང་མ་ཧེ་ལ་སོགས་པའི་ཡུལ་
འཁོར་དང་འདྲ་བའི་རྩ་ཉོན་དང་ཉེ་ཉོན་རྣམས་མ་ལུས་པ་བཅོམ་ཞིང་
སྤངས་པས་གྲོལ་བ་ཐོབ་པ་དེ་ཉིད་ལུང་དེའི་བསྟན་དོན་ཡིན་ནོ། །
༈ གཉིས༌པ༌དགོངས་པ་ཅན་གྱི་མདོ་ལ་མཚན་ཉིད་དང་དབྱེ་བ་
གཉིས་ལས། དང་པོ་ནི། དགོངས་གཞི་གཙོ་བོར་གྱུར་པའི་སྒྲ་ཇི་
བཞིན་པ་མིན་པའི་མདོ་དེ། དེའི་མཚན་ཉིད་ཡིན། གཉིས་པ་ནི། དེ་ལ་
དབྱེ་ན། མཉམ་པ་ཉིད་ལ་དགོངས་པའི་མདོ། དོན་གཞན་ལ་དགོངས་
370

པའི་མདོ། དུས་གཞན་ལ་དགོངས་པའི་མདོ། གང་ཟག་འགའ་ཞིག་གི་
བསམ་པ་ལ་དགོངས་པའི་མདོ་དང་བཞི་ཡོད་དེ། མདོ་སྡེ་རྒྱན་ལས།
མཉམ་པ་ཉིད་དང་དོན་གཞན་དང༌། །དེ་བཞིན་དུ་ནི་དུས་གཞན་དང༌།།
གང་ཟག་གིས་ནི་བསམ་པ་ལ། །དགོངས་པ་རྣམ་པ་བཞིར་ཤེས་བྱ།།
ཞེས་གསུངས་པའི་ཕྱིར། དེ་རྣམས་ཀྱི་མཚན་གཞི་ནི་རིམ་པ་བཞིན་དུ།
སངས་རྒྱས་ལ་བརྙས་པའི་གཉེན་པོར་བདག་ཅག་གི་སྟོན་པས་མཉམ་
པ་ཉིད་གསུམ་ལ་དགོངས་ནས། ང་དེའི་ཚེ་དེའི་དུས་ན་སངས་རྒྱས་
རྣམ་གཟིགས་སུ་གྱུར་ཏོ། །ཞེས་པའི་མདོ་འདི་དང་པོ་ཡིན་ཏེ། མདོ་
དེ་རྒྱན་གྱི་འགྲེལ་པ་ལས། དགོངས་པ་རྣམ་པ་བཞི་ལ་མཉམ་པ་ཉིད་
ལ་དགོངས་པ་ནི་འདི་ལྟར་ང་ཉིད་དེའི་ཚེ་ཡང་དག་པར་རྫོགས་པའི་
སངས་རྒྱས་རྣམ་པར་གཟིགས་སུ་གྱུར་ཏོ། །ཞེས་གསུངས་ཏེ། ཆོས་ཀྱི་
སྐུ་ལ་ཁྱད་པར་མེད་ཕྱིར་རོ། །ཞེས་བཤད་པའི་ཕྱིར། འོ་ན་མཉམ་པ་
ཉིད་གསུམ་པོ་དེ་ཇི་ལྟར་ཞེ་ན། སངས་རྒྱས་འཕགས་པ་ཐམས་ཅད་རྒྱུ་
ཚོགས་གཉིས་རྫོགས་པར་ཡང་མཉམ། འབྲས་བུ་ཆོས་སྐུ་ཐོབ་པར་
ཡང་མཉམ། བྱེད་ལས་སེམས་ཅན་གྱི་དོན་བྱེད་པར་མཉམ་པ་རྣམས་
ཡིན་ཏེ། མཛོད་ལས། སངས་རྒྱས་ཐམས་ཅད་ཚོགས་དང་ནི། །ཆོས་
སྐུ་འགྲོ་བའི་དོན་སྤྱོད་པས། །མཉམ་པ་ཉིད་དེ། ཞེས་པ་དང་། དེའི་
371

རང་འགྲེལ་ལས་ཀྱང༌། སངས་རྒྱས་ཐམས་ཅད་ནི་རྒྱུ་གསུམ་པོ་སྔོན་གྱི་
བསོད་ནམས་དང་ཡེ་ཤེས་ཀྱི་ཚོགས་ཀྱིས་ཡང་དག་པར་འགྲུབ་པ་དང་།
ཆོས་ཀྱི་སྐུ་ཡོངས་སུ་འགྲུབ་པ་དང༌། འཇིག་རྟེན་གྱི་དོན་སྤྱོད་པས་
མཉམ་པ་ཡིན་ནོ། །ཞེས་གསུངས་པའི་ཕྱིར། འོན་ཀྱང་སངས་རྒྱས་
འཕགས་པ་རྣམས་སྐུ་ཚེའི་ཚད་དང༌། རིགས༌དང༌། གདུང༌དང༌། སྐུ་
བོང་གི་ཚད་རྣམས་ལ་ནི་ཁྱད་པར་ཡོད་དེ། སྔར་གྱི་མཚན་ཉིད་ཀྱི་ལུང་
དེའི་འཕྲོ་ཉིད༌ལས། སྐུ་ཚེ་དང༌། རིགས་དང་སྐུ་བོངས་ཚོད་ཀྱིས་མིན།
ཞེས་དང༌། དེའི་རང་འགྲེལ་ལས་ཀྱང༌། སྐུ་ཚེ་དང༌རིགས༌དང༌གདུང་
དང་སྐུ་བོངས་ཚོད་དུ་མཛད་པ་ལ་ནི་བྱེ་བྲག་ཡོད་དེ་དུས་ཇི་ལྟ་བ་
བཞིན་དུ་ཡུན་ཤིན་ཏུ་(༨༥ན) རིང་བ་དང་ཐུང་ངུར་འཚོ་བའི་ཕྱིར་དང༌།
རྒྱལ་རིགས་དང་བྲམ་ཟེའི་རིགས་ཐ་དད་པའི་ཕྱིར་དང་འོད་སྲུངས་དང་
ཤཱཀྱ་ལ་སོགས་པ་གདུང་ཐ་དད་པའི་ཕྱིར་དང༌། སྐུ་བོང་ཚད་ཆུང༌བ་
དང་ཆུང་བ་མ་ཡིན་པའི་ཕྱིར་རོ། །ཞེས་གསུངས་པའི་ཕྱིར་རོ། །གོང་དུ་
བཤད་པའི་མཚན་ཉིད་ལ་ལྡེམ་དགོངས་ཀྱི་མདོ་དང༌། དོན་གཞན་ལ་
དགོངས་པའི་མདོ་ཡིན་ཏེ། མདོ་སྡེ་རྒྱན་གྱི་འགྲེལ་པ་ལས། དོན་གཞན་
ལ་དགོངས་པ་ནི་འདི་ལྟར་ཆོས་ཐམས་ཅད་ནི་ངོ་བོ་ཉིད་མེད་པ་ལ་སྐྱེས་
པའོ། །ཞེས་བྱ་བ་ལ་སོགས་པ་གསུངས་པ་ལྟ་བུ་སྟེ། དོན་སྒྲ་ཇི་བཞིན་
372

པ་མ་ཡིན་པའི་ཕྱིར་རོ། །ཞེས་གསུངས་པའི་ཕྱིར་རོ། །བདེ་བ་ཅན་དུ་
སྐྱེ་བའི་སྨོན་ལམ་བཏབ་པ་ལ་བརྟེན་ནས། དུས་རིང་མོ་ཞིག་ནས་བདེ་
བ་ཅན་དུ་སྐྱེ་བ་ལ་དགོངས་ནས།།བདེ་བ་ཅན་དུ་སྐྱེ་བའི་སྨོན་ལམ་
བཏབ་པ་ཙམ་གྱིས་བདེ་བ་ཅན་དུ་སྐྱེ་བར་གསུངས་པའི་མདོ་དེ་དུས་
གཞན་ལ་དགོངས་པའི་མདོ་ཡིན་ཏེ། མདོ་སྡེ་རྒྱན་གྱི་འགྲེལ་པ་ལས།
དུས་གཞན་ལ་དགོངས་པ་ནི་འདི་ལྟར་གང་དག་བདེ་བ་ཅན་དུ་སྨོན་
ལམ་འདེབས་པ་དེ་དག་དེར་སྐྱེ་བར་འགྱུར་རོ་། །ཞེས་གསུངས་པ་ལྟ་
བུ་སྟེ། དུས་གཞན་ན་སྙམ་དུ་དགོངས་པ་ཡིན་ནོ། །ཞེས་གསུངས་པའི་
ཕྱིར། ཚུལ་ཁྲིམས་འབའ་ཞིག་གིས་ཆོག་པར་འཛིན་པའི་གཉེན་པོར།
སྦྱིན་པ་དང་བྲལ་བའི་ཚུལ་ཁྲིམས་ལས་སྦྱིན་པ་དང་ཚུལ་ཁྲིམས་གཉིས་
ཀ་ལ་གནས་པ་མཆོག་ཡིན་པ་ལ་དགོངས་ནས་ཚུལ་ཁྲིམས་ལ་སྨད་
ནས་སྦྱིན་པ་ལ་བསྔགས་པའི་མདོ་དེ། གང་ཟག་གི་བསམ་པ་ལ་
དགོངས་པའི་མདོ་ཡིན་ཏེ། མདོ་སྡེ་རྒྱན་གྱི་འགྲེལ་པ་ལས། གང་ཟག་
གི་བསམ་པ་ལ་དགོངས་པ་ནི་ཇི་ལྟར་དགེ་བའི་རྩ་བ་དེ་ཉིད་ཁ་ཅིག་ལ་
བསྔགས་ལ། ཆུང་ངུས་ཆོག་ཤེས་པ་ཁ་ཅིག་ལ་ནི་སྨད་པ་ལྟ་བུའོ། ཞེས་
གསུངས་པའི་ཕྱིར་རོ། །ཡང་བརྗོད་བྱ་དོན་ལ་དྲང་ངེས་འབྱེད་པའི་
དབང་དུ་བྱས་ན། ཤེས་བྱ་ལ་གང་ཟག་དང་ཆོས་གཉིས་སུ་ཡོད། ཆོས་
373

ལ་ཚིག་དོན་གཉིས་ཡོད་ཅིང༌། དོན་ལ་དྲང་དོན་དང་ངེས་དོན་གཉིས་
སུ་ཡོད་པ་ལས། ངེས་དོན་དེ་ཉིད་གང་ཟག་ལ་མི་རྟོན་ཆོས་ལ་རྟོན་པ་
དང༌། ཆོས་ལ་ཚིག་དོན་གཉིས་སུ་ཕྱེ་བའི་ཚིག་ལ་མི་རྟོན་དོན་ལ་རྟོན་
པ་དང༌། དོན་ལ་ཡང་དྲང་དོན་དང་ངེས་དོན་གཉིས་སུ་ཕྱེ་བའི་དྲང་དོན་
ལ་མི་རྟོན་ངེས་དོན་ལ་སྟོན་པ་དང༌། ངེས་དོན་མཐར་ཐུག་དེ་ཡང་རྣམ་
ཤེས་ལ་མི་རྟོན་ཡེ་ཤེས་ལ་རྟོན་པ་སྟེ། རྟོན་པ་རྣམ་པ་བཞིའི་རྟོགས་
པའི་དངོས་གཞིར་འཕགས་པ་ཐོགས་མེད་ཀྱིས་གསུངས་པ་ཡིན་ཏེ། དེ་
ཉིད་ལས། གང་ཟག་ལ་མི་རྟོན་པར་ཆོས་ལ་རྟོན་པའི་ཆོས་ལ་ཚིག་དོན་
གཉིས་ལས། དོན་ལ་དྲང་ངེས་གཉིས་དང༌། ངེས་དོན་ལ་རྣམ་ཤེས་ལ་
མི་རྟོན་ཡེ་ཤེས་ལ་རྟོན། ཞེས་གསུངས་པའི་ཕྱིར་རོ། །གསུམ་པ་ངོ་བོ་
ནི་རྟོགས་སླའོ། །
༈ བདག་འགོག་གི་རིགས་པ་བཤད་པ།
ཉོན་མོངས་སྐྱོན་རྣམས་མ་ལུས་འཇིག་( ༨༥ བ) ཚོགས་ལ།།
ཞེས་སོགས་ཤློ་ཀ་གཅིག་གིས་སྐབས་སུ་སྔར་ལྟར་གསུམ་ལས། དང་
པོ་ནི། རྒྱས་པར་བདག་གི་གཞན་དུ་བཤད་ཟིན་པས་དེར་ངེས་པར་ལྟ་
བར་བྱའོ། །གཉིས་པ་ལ། འཇིག་ལྟའི་རྣམ་གཞག་བཤད་པ་དང་།
དེའི་ཞེན་ཡུལ་དགོག་བྱེད་ཀྱི་རིགས་པ་བཤད་པ་གཉིས་ལས། དང་པོ་
374

ནི། འཇིག་ལྟ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། དེ་རགས་པ་
དང་དེ་ཕྲ་མོ་གཉིས་ཡོད། དང་པོ་ལ་ཡང་། དེ་ཉི་ཤུར་ཡོད་དེ།
གཟུགས་བདག་ཏུ་ལྟ་བའི་ཤེས་རབ་ཉོན་མོངས་ཅན། གཟུགས་བདག་
ལ་རང་བཞིན་གྱིས་ལྡན་པར་ལྟ་བའི་ཤེས་རབ་ཉོན་མོངས་ཅན།
གཟུགས་ལ་བདག་རང་བཞིན་གྱིས་ཡོད་པར་ལྟ་བའི་ཤེས་རབ་ཉོན་
མོངས་ཅན། བདག་ལ་གཟུགས་རང་བཞིན་གྱིས་ཡོད་པར་ལྟ་བའི་
ཤེས་རབ་ཉོན་མོངས་ཅན་དང་བཞི། དེ་བཞིན་དུ། ཚོར་བ། འདུ་ཤེས།
འདུ་བྱེད། རྣམ་པར་ཤེས་པ་རྣམས་ལ་དམིགས་པའི་དེ་བཞི་བཞིར་
ཡོད་པའི་ཕྱིར་ཏེ། འདི་ཉིད་ལས། གཟུགས་བདག་མ་ཡིན་བདག་ནི་
གཟུགས་ལྡན་མིན། །གཟུགས་ལ་བདག་མེད་བདག་ལའང་གཟུགས་
ཡོད་མིན། དེ་ལྟར་རྣམ་བཞིར་ཕུང་ཀུན་ཤེས་བྱ་སྟེ། །དེ་དག་བདག་ཏུ་
ལྟ་བ་ཉི་ཤུར་འདོད། །ཅེས་གསུངས་ཤིང༌། དེའི་རང་འགྲེལ་ལས་ཀྱང༌།
ཕུང་པོ་ལྔ་པོ་བདག་དང་བྲལ་བ་དག་ལ་འཇིག་ཚོགས་ལ་ལྟ་བས་རྣམ་
པ་བཞི་བཞིས་སྒོ་ནས་བདག་ཉིད་དུ་བཟུང་བ་ན་འཇིག་ཚོགས་ལ་ལྟ་
བའི་ཆ་ཉི་ཤུར་འགྱུར་རོ། །ཞེས་གསུངས་པའི་ཕྱིར། མདོ་ལས།
འཇིག་ཚོགས་ལ་ལྟ་བའི་རིའི་རྩེ་མོ་མཐོན་པོ་ཉི་ཤུ་ཡེ་ཤེས་ཀྱི་རྡོ་རྗེས་
བཅོམ་སྟེ་རྒྱུན་ཞུགས་ཀྱི་འབྲས་བུ་ཐོབ་བོ། །ཞེས་གསུངས་པའི་ཕྱིར།
375

དེས་ན། འཇིག་ལྟ་ཡིན་ན། འཇིག་ལྟ་ཕྲ་མོ་ཡིན་པས་ཁྱབ་ཅིང༌།
འཇིག་ལྟ་དང་གང་ཟག་གི་བདག་འཛིན་ལ་མུ་བཞི་ཡོད་དེ། ཚུར་མཐོང་
གི་རྒྱུད་ཀྱི་ངར་འཛིན་པའི་འཇིག་ལྟ་དེ་དེ་གཉིས་ཀ་ཡིན་པའི་མུ་ཡིན།
ཚུར་མཐོང་གི་རྒྱུད་ཀྱི་ང་ཡི་བར་འཛིན་པའི་འཇིག་ལྟ་དེ། འཇིག་ལྟ་
ཡིན་ལ་གང་ཟག་གི་བདེན་འཛིན་མ་ཡིན་པའི་མུ་ཡིན། དེའི་རྒྱུད་ཀྱི་
ཚུར་མཐོང་ལས་གཞན་པའི་གང་ཟག་རང་གི་མཚན་ཉིད་ཀྱིས་གྲུབ་
པར་འཛིན་པའི་བློ་དེ། གང་ཟག་གི་བདག་འཛིན་ཡིན་ལ་འཇིག་ལྟ་མ་
ཡིན་པའི་མུ་ཡིན། དེ་གཉིས་ཀ་མ་ཡིན་པའི་མུ་ནི་ངོས་འཛིན་སླ་བའི་
ཕྱིར། ཚུར་མཐོང་གི་རྒྱུད་ཀྱི་ངར་འཛིན་པའི་འཇིག་ལྟ་དེ། ངར་འཛིན་
པའི་འཇིག་ལྟ་ཡིན། རང་གི་རྟེན་གྱི་གང་ཟག་དང༌། དེ་འདྲའི་གང་ཟག་
གི་ང་རང་གི་མཚན་ཉིད་ཀྱིས་གྲུབ་པར་འཛིན་པའི་རིགས་ཅན་གྱི་
འཇིག་ལྟ་རྣམས་ངར་འཛིན་པའི་འཇིག་ལྟ་ཡིན། ཚུར་མཐོང་གི་རྒྱུད་ཀྱི་
ང་ཡི་བ་རང་གི་མཚན་ཉིད་ཀྱིས་གྲུབ་པར་འཛིན་པའི་འཇིག་ལྟ་དང༌།
རང་གི་རྟེན་གྱི་གང་ཟག་གི་ང་ཡི་བ་དང༌། དེ་འདྲའི་གང་ཟག་གི་ཕུང་པོ་
མཚན་ཉིད་ཀྱི་གྲུབ་པར་འཛིན་པའི་རང་བཞིན་གྱིས་འཇིག་ལྟ་རྣམས་རེ་
རེ་ནས། ང་ཡི་བར་འཛིན་པའི་འཇིག་ལྟ་ཡིན་ཏེ། རྣམ་བཤད་ལས། ང་
ཡི་བར་འཛིན་པའི་འཇིག་ལྟའི་དམིགས་པ་ནི་ང་ཡི་བ་ཉིད་ཡིན་ལ།
376

རྣམ་པ་(༨༦ན) དེ་ལ་དམིགས་ནས་ང་ཡི་བ་རང་གི་མཚན་ཉིད་ཀྱིས་
གྲུབ་པའོ། །ཞེས་གསུངས་པའི་ཕྱིར། དེ་གཉིས་རེ་རེ་ལ་ཡང་ཁོ་རང་དུ་
གྱུར་པའི་དེ་ཀུན་བཏགས་དང༌། དེ་ལྷན་སྐྱེས་གཉིས་གཉིས་ཡོད་ཅིང༌།
དེ་གཉིས་སྐྱེ་ཚུལ་ནི། ངར་འཛིན་པའི་འཇིག་ལྟ་ལ་བརྟེན་ནས། ང་ཡི་
བར་འཛིན་པའི་འཇིག་ལྟ་སྐྱེ་བ་ཡིན་ཏེ། འདི་ཉིད་ལས། དང་པོར་ང་
ཞེས་བདག་ལ་ཞེན་གྱུར་ཅིང༌། །བདག་གི་འདི་ཞེས་དངོས་ལ་ཆགས་
བསྐྱེད་པ། །ཞེས་པ་དང༌། དེའི་རང་འགྲེལ་ལས། འཇིག་རྟེན་འདིར་ནི་
བདག་གི་བར་མངོན་པར་ཞེན་པའི་སྔ་རོལ་ཉིད་དུ་ངར་འཛིན་པ་ཡོད་
པ་མིན་པའི་བདག་ཡོད་དོ་སྙམ་དུ་ངེས་པར་བརྟགས་ནས། འདི་ཉིད་དུ་
བདེན་པར་མངོན་པར་ཞེན་ཅིང་འདི་ནི་བདག་གིའོ་སྙམ་དུ་ངར་འཛིན་
པའི་ཡུལ་གཞན་པའི་དངོས་པོའི་རྣམ་པ་མ་ལུས་པ་ལ་མངོན་པར་ཞེན་
པ་ཡིན་ནོ། །ཞེས་གསུངས་པའི་ཕྱིར། ཅིའི་ཕྱིར་འཇིག་ལྟ་ཞེས་བྱ་ན།
འཇིག་ཅིང་ཕུང་པོའི་ཚོགས་པ་ལ་རང་གི་མཚན་ཉིད་ཀྱིས་གྲུབ་པར་ལྟ་
བའི་བློ་ཡིན་པའི་རྒྱུ་མཚན་གྱིས་དེ་ལྟར་བརྗོད་པ་ཡིན་ནོ། །དེ་ལ་དེ་
ལྟར་བརྗོད་པ་ལ་དགོས་པ་ཡོད་དེ། ཕུང་པོ་རྟག་པ་དང་ཆ་མེད་ཡིན་པ་
དེ་དགག་པར་བྱ་བའི་ཆེད་ཡིན་པའི་ཕྱིར་རོ། །གཉིས་པ་ལ། དེའི་ཞེན་
ཡུལ་ངོས་བཟུང་བ་དང༌། དེ་འགོག་བྱེད་ཀྱི་རིགས་པ་དངོས་བཤད་པ་
377

གཉིས། དང་པོ་ནི། འཇིག་ལྟའི་ཞེན་ཡུལ་དུ་གྱུར་པའི་བདག་དེ་ཇི་ལྟ་
བུ་ཞེ་ན། གྲངས་ཅན་པ་ནི་དེའི་ཞེན་ཡུལ་དུ་གྱུར་པའི་བདག་དེ་རྣམ་
སྨིན་ལ་ལོངས་སྤྱོད་པ་པོ་དང་འབྲས་བུའི་བྱེད་པ་པོ་མ་ཡིན་པ་དང༌།
རྟག་དངོས་དང༌། ཡོན་ཏན་མེད་པ་དང༌། འགྲོ་འོང་གི་བྱ་བ་དང་ལྡན་
པ་ཏེ་ཁྱད་ཆོས་ལྔ་ལྡན་དུ་འདོད། བྱེ་བྲག་པ་ནི་གཞན་གསུམ་འདྲ་བ་
ལ། འབྲས་བུའི་བྱེད་པ་པོ་ཡིན་པ་དང༌། ཡོན་ཏན་ཅན་ཏེ་ཁྱད་ཆོས་ལྔ་
ལྡན་དུ་འདོད་དེ། འདི་ཉིད་ལས། ཟ་པོ་རྟག་དངོས་བྱེད་པོ་མིན་པའི་
བདག། །ཡོན་ཏན་བྱ་མེད་མུ་སྟེགས་རྣམས་ཀྱིས་བརྟགས། ། དེའི་
དབྱེ་ཅུང་ཟད་ཅུང་ཟད་ལ་བརྟེན་ནས།།མུ་སྟེགས་ཅན་རྣམས་ལུགས་ནི་
ཐ་དད་གྱུར། །ཞེས་གསུངས་པའི་ཕྱིར། གཞན་སྡེ་ཁ་ཅིག དེ་
འདྲའི་བདག་དེ་རྟག་གཅིག་རང་དབང་ཅན་གྱི་བདག་ཏུ་འདོད་ཅིང༌།
དེས་བདག་ཕུང་གཉིས་རང་གི་མཚན་ཉིད་ཀྱིས་གྲུབ་པའི་འབྲེལ་མེད་
ཐ་དད་དང༌། ངོ་བོ་ཐ་དད་དུ་འདོད་དོ། །མང་བསྐུར་བའི་སྡེ་པ་ཁ་ཅིག་
ནི། ཕུང་པོ་དང་གཅིག་དང་ཐ་དད་གང་རུང་དུ་མེད་པའི་རང་རྐྱ་ཐུབ་
པའི་རྫས་ཡོད་ཀྱི་གང་ཟག་དེ། དེའི་དམིགས་པར་གྱུར་པའི་བདག་ཏུ་
འདོད་དེ། འདི་ཉིད་ལས། ཁ་ཅིག་དེ་ཉིད་གཞན་ཉིད་རྟག་མི་རྟག །ལ་
སོགས་བརྗོད་མེད་གང་ཟག་རྫས་ཡོད་འདོད། །ཅེས་གསུངས་པའི་
378

ཕྱིར། བྱེ་བྲག་ཏུ་སྨྲ་བ་ནི་ཕུང་པོ་ལྔ་ཀ་དེའི་དམིགས་པར་གྱུར་པའི་
བདག་ཏུ་འདོད། རིགས་པའི་རྗེས་འབྲངས་ཀྱི་སེམས་ཙམ་པ་ཁ་ཅིག་
ནི། རྣམ་པར་ཤེས་པ་དེ། དེའི་དམིགས་པར་གྱུར་པའི་བདག་ཏུ་འདོད་
དེ། འདི་ཉིད་ལས། ཁ་ཅིག་བདག་ལྟའི་རྟེན་དུ་ཕུང་པོ་ནི། །ལྔ་ཆར་
ཡང་འདོད་ཁ་ཅིག་སེམས་གཅིག་(༨༦བ) འདོད། །ཅེས་གསུངས་
པའི་ཕྱིར། ལུང་གིས་རྗེས་འབྲངས་ཀྱི་སེམས་ཙམ་པ་སོགས་ཀུན་གཞི་
ཁས་ལེན་པ་རྣམས་ནི། ཀུན་གཞི་རྣམ་ཤེས་དེ།།དེའི་དམིགས་པར་
གྱུར་པའི་བདག་ཏུ་འདོད། སློབ་དཔོན་ལེགས་ལྡན་འབྱེད་ནི། གང་
ཟག་གི་རྒྱུད་ཀྱི་ཡིད་ཀྱི་རྣམ་ཤེས་དེ། དེའི་དམིགས་པར་གྱུར་པའི་
བདག་ཏུ་འདོད་དེ། རྟོག་གེ་འབར་བ་ལས།།ཁོ་བོ་ཅག་ནི་རྣམ་པར་
ཤེས་པ་ལ་བདག་གི་སྒྲ་ཉེ་བར་འདོགས་ཏེ། རྣམ་པར་ཤེས་པ་ནི་ཡང་
སྲིད་པ་ལེན་པའི་ཕྱིར་བདག་ཡིན་ནོ། །ཞེས་གསུངས་པའི་ཕྱིར། དེས་
ན་རང་སྡེ་དངོས་སྨྲ་བ་རྣམས་ནི། བདག་ཕུང་གཉིས་རང་བཞིན་གྱིས་
གྲུབ་པའི་ངོ་བོ་གཅིག་ཏུ་འདོད་དོ། །
༈ གཉིས་པ་ནི། དེས་ན་ཐར་འདོད་ཀྱི་གདུལ་བྱ་རྣམས་ཀྱིས་
འཇིག་ལྟའི་དམིགས་ཡུལ་དུ་གྱུར་པའི་བདག་རང་བཞིན་གྱིས་གྲུབ་པ་
བཀགས་པའི་སྟོང་པ་ཉིད་དེ་ཉིད་རྟོགས་ཟིན་རྒྱུན་ལྡན་དུ་གོམས་པར་
379

བྱས་པ་ལ་བརྟེན་ནས་འཇིག་ལྟ་སྤོང་བར་བྱེད་དགོས་ཏེ། དེ་ལས་
གཞན་དུ་ཕྱི་རོལ་གྱི་ཚེར་མ་འདོན་པ་བཞིན་དུ་སྤོང་མི་ནུས་པའི་ཕྱིར་ཏེ།
རྣམ་འགྲེལ་ལས། ཡིན་གྱི་ཕྱི་ཚུལ་དག་གི་མིན། །ཞེས་དང་། བཞི་
བརྒྱ་པ་ལས། སྲིད་པའི་ས་བོན་རྣམ་ཤེས་ཏེ། །ཡུལ་རྣམས་དེ་ཡི་སྤྱོད་
ཡུལ་ལོ།།།ཡུལ་ལ་བདག་མེད་མཐོང་ནས་ནི།། །སྲིད་པའི་ས་བོན་
འགགས་པར་འགྱུར། །ཞེས་དང་། དེའི་འགྲེལ་པར། ཇི་སྐད་བཤད་
པའི་ཚུལ་གྱིས་ཡུལ་རང་བཞིན་མེད་པར་མཐོང་བས་ཆགས་པའི་རྒྱུ་
རྣམ་པར་ཤེས་པ་སྲིད་པའི་ས་བོན་དུ་གྱུར་པ་རྣམ་པ་ཐམས་ཅད་དུ་ལོག་
པ་ལས་ཉན་ཐོས་དང་རང་སངས་རྒྱས་དང་མི་སྐྱེ་བའི་ཆོས་ལ་བཟོད་པ་
ཐོབ་པའི་བྱང་ཆུབ་སེམས་དཔའ་རྣམས་ལ་འཁོར་བ་བཟློག་པར་རྣམ་
པར་བཞག་གི །ཞེས་གསུངས་པའི་ཕྱིར་དང༌། འདི་ཉིད་ལས། བདག་
ནི་འདི་ཡི་ཡུལ་དུ་རྟོགས་བྱས་ནས།།།རྣལ་འབྱོར་པ་ཡིས་བདག་ནི་
འགོག་པར་བྱེད། །ཅེས་གསུངས་པའི་ཕྱིར། འོ་ན་བདག་མེད་གཏན་
ལ་འབེབས་བྱེད་ཀྱི་རིགས་པ་དེ་ཇི་ལྟ་བུ་ཞེ་ན། འདི་ལ་དུ་བྲལ་གྱི་
གཏན་ཚིགས་དང༌། མཐའ་བཞི་སྐྱེ་འགོག་གི་གཏན་ཚིགས་དང༌། རྟེན་
འབྲེལ་གྱི་གཏན་ཚིགས་སོགས་དུ་མ་ཡོད་པའི་ནང་ནས། རྟེན་འབྲེལ་
གྱི་རིགས་པ་ལ་རིགས་པའི་རྒྱལ་པོ་ཞེས་བརྗོད་པའི་རྒྱུ་མཚན་ཡོད་དེ།
380

རྟེན་འབྲེལ་གྱི་རྟགས་ཀྱི་དངོས་པོ་བདེན་མེད་དུ་བསྒྲུབ་པའི་རྟགས་ལ་
བརྟེན་ནས་རྟག་མཐའ་དང༌། ཆད་མཐའ་གཉིས་ཀ་འགོག་ནུས་པའི་རྒྱུ་
མཚན་གྱིས་དེ་ལྟར་བརྗོད་པའི་ཕྱིར་ཏེ། དེ་ལ་བརྟེན་ནས་དངོས་པོ་
བདེན་གྲུབ་ཡིན་པ་འགོག་ནུས་པར་མ་ཟད། དེ་ལ་བརྟེན་ནས་དངོས་
པོ་གཏན་མེད་དུ་གྲུབ་པའི་ཆད་མཐའ་འགོག་ནུས་པའི་ཕྱིར་ཏེ། དེ་
འདྲའི་རྟགས་ལ་བརྟེན་ནས་དངོས་པོ་རྟེན་འབྲེལ་དུ་ཚད་མས་ངེས། དེ་
ལ་བརྟེན་ནས་དངོས་པོ་བལྟོས་གྲུབ་ཏུ་ཚད་མས་ངེས། དེ་ལ་བརྟེན་
ནས་དངོས་པོ་གཏན་མེད་དུ་གྲུབ་པའི་ཆད་མཐའ་སེལ་ནུས་པའི་ཕྱིར་
རོ། །དེ་ཡང་ཉམས་ལེན་གྱི་རིམ་པའི་དབང་དུ་བྱས་ན། དང་པོར་གང་
ཟག་གི་བདག་མེད་གཏན་ལ་ཕབས། དེ་(༨༧ན) རྗེས་ཆོས་ཀྱི་བདག་
མེད་གཏན་ལ་འབེབས་པ་ཡིན་ཏེ། གང་ཟག་གི་ཕུང་པོ་བདེན་མེད་དུ་
ཚད་མས་ངེས་པའི་སྔ་རོལ་དུ་གང་ཟག་བདེན་མེད་དུ་ཚད་མས་ངེས་པ་
སྔོན་དུ་འགྲོ་དགོས་པའི་ཕྱིར་ཏེ། གང་ཟག་གི་ཕུང་པོ་བཏགས་ཡོད་དུ་
ཚད་མས་ངེས་པ་ལས་གང་ཟག་བཏགས་ཡོད་དུ་ཚད་མས་ངེས་སླ་བའི་
ཕྱིར་ཏེ། གང་ཟག་དེ་རང་གི་ཕུང་པོ་རིགས་མི་འདྲ་བ་དུ་མ་ཚོགས་པ་
ལ་བརྟགས་པའི་བཏགས་ཡོད་ཡིན་པའི་ཕྱིར། དེ་ལ་ཁོ་ན་རེ། ཆོས་ཀྱི་
བདག་མེད་ཚད་མས་ངེས་པའི་གང་ཟག་ཡིན་ན། གང་ཟག་གི་བདག་
381

མེད་ཚད་མས་ངེས་པ་སྔོན་དུ་འགྲོ་དགོས་པའི་གང་ཟག་ཡིན་དགོས་
པར་ཐལ། དང་པོ་དེ་ཚད་མས་ངེས་པ་ལ་གཅིག་ཤོས་དེ་ཚད་མས་ངེས་
པ་སྔོན་དུ་འགྲོ་དགོས་པའི་ཕྱིར། རྟགས་ཁས་སོ། །འདོད་ན། གང་
ཟག་གི་ཕུང་པོ་བདེན་མེད་དུ་ཚད་མས་ངེས་པའི་གང་ཟག་ཡིན་ན།
གང་ཟག་བདེན་མེད་དུ་ཚད་མས་ངེས་པ་སྔོན་དུ་སོང་བའི་གང་ཟག་
ཡིན་དགོས་པར་ཐལ། འདོད་པའི་ཕྱིར། ཟེར་ན་མ་ཁྱབ་སྟེ། གང་ཟག་
ཚད་མས་ངེས་པ་ལ་དེའི་ཕུང་པོ་ཚད་མས་ངེས་པ་སྔོན་དུ་འགྲོ་དགོས་
པའི་ཕྱིར་ཏེ། སྐྱེས་བུ་ལྷས་སྦྱིན་ཚད་མས་ངེས་པ་ལ་དེའི་ཕུང་པོ་ཚད་
མས་ངེས་པ་ཇོན་དུ་འགྲོ་དགོས་པའི་ཕྱིར་རོ། །དེ་ལྟར་ཡིན་ཀྱང་བསྟན་
བཅོས་འདིར་བཤད་པའི་རིམ་པའི་དབང་དུ་བྱས་ན། དང་པོར་ཆོས་ཀྱི་
བདག་མེད་གཏན་ལ་འབེབས་པར་བྱེད་པ་ལ། མཐའ་བཞི་སྐྱེ་འགོག་
གི་རིགས་པ་གསུངས་ནས། དེ་རྗེས་གང་ཟག་གི་བདག་མེད་གཏན་ལ་
འབེབས་པར་བྱེད་པ་ལ་བརྟགས་དོན་རྣམ་པ་བདུན་དང༌། མཐའ་
བདུན་གང་རུང་དུ་གྲུབ་མ་གྲུབ་འཚོལ་བའི་རིགས་པ་རྣམས་གསུངས་
སོ། །ཁ་ཅིག བརྟགས་དོན་རྣམ་པ་བདུན་གྱི་སྒོ་ནས་བདག་རང་བཞིན་
གྱིས་གྲུབ་པ་འགོག་པ་ཡིན་ནོ། །ཞེ་ན། དེ་མི་འཐད་པར་ཐལ།
བརྟགས་དོན་རྣམ་པ་བདུན་པོ་གང་རུང་མེད་པའི་ཕྱིར་ཏེ།།མཐའ་
382

བདུན་པོ་གང་རུང་མེད་པའི་ཕྱིར་རོ། །འོ་ན་བརྟགས་དོན་རྣམ་པ་བདུན་
པོ་དེ་གང་ཞེ་ན། གང་ཟག་རང་གི་ཕུང་པོ་དང་རང་བཞིན་གྱིས་གྲུབ་
པའི་གཅིག་ཡིན་ལ། གང་ཟག་རང་གི་ཕུང་པོ་དང་རང་བཞིན་གྱིས་
གྲུབ་པའི་ཐ་དད་ཡིན་པ། གང་ཟག་རང་གི་ཕུང་པོ་དང་ལྡན་པ་རང་
བཞིན་གྱིས་གྲུབ་པ། དེ་རང་གི་ཕུང་པོ་ལ་བརྟེན་ནས་རང་བཞིན་གྱིས་
གྲུབ་པ། དེ་ལ་རང་གི་ཕུང་པོ་བརྟེན་པ་རང་བཞིན་གྱིས་གྲུབ་པ། དེའི་
ཕུང་པོ་ཚོགས་ཙམ་གང་ཟག་ཡིན་པ། དེའི་ཕུང་པོ་ཚོགས་ཙམ་གྱི་
དབྱིབས་གང་ཟག་ཡིན་པ་རྣམས་ལ་བརྗོད་དོ། །ཤིང་རྟ་ལ་སྦྱར་ན།
ཤིང་རྟ་རང་གི་ཡན་ལག་དང་རང་བཞིན་གྱིས་གྲུབ་པའི་གཅིག་ཡིན་པ།
དེ་དང་རང་བཞིན་གྱིས་གྲུབ་པའི་ཐ་དད་ཡིན་པ། དེ་རང་གི་ཡན་ལག་
ལ་ལྡན་པ་རང་བཞིན་གྱིས་གྲུབ་པ། དེ་རང་གི་ཡན་ལག་ལ་བརྟེན་པ་
རང་བཞིན་གྱིས་གྲུབ་པ། དེ་ལ་དེའི་ཡན་ལག་བརྟེན་པ་རང་བཞིན་
གྱིས་གྲུབ་པ། དེའི་ཡན་ལག་ཚོགས་ཙམ་ཤིང་རྟ་ཡིན་པ། དེའི་ཡན་
ལག་ཚོགས་ཙམ་གྱིས་དབྱིབས་ཤིང་རྟ་ཡིན་པ་རྣམས་ལ་བརྗོད་པ་ཡིན་
ཏེ། འདི་ཉིད་ལས། ཤིང་རྟ་རང་ཡན་ལག་ལས་གཞན་འདོད་མིན། །
གཞན་མིན་མ་ཡིན་དེ་ལྡན་ཡང་མིན་ཞིང༌། །ཡན་ལག་ལ་མིན་ཡན་
ལག་དག་དེར་མིན། །འདུས་པ་ཙམ་མིན་དབྱིབས་མིན་ཇི་བཞིན་ནོ།།
383

ཞེས་(༨༧བ) གསུངས་པའི་ཕྱིར། རང་འགྲེལ་ལས་ཀྱང་། འདིར་དེ་
ཉིད་ཀྱི་ཕྱོགས་དང་གཞན་ཉིད་ཀྱི་ཕྱོགས་དང༌།།རྟེན་གྱི་ཕྱོགས་དང་
བརྟེན་པའི་ཕྱོགས་དང༌། དེ་དང་ལྡན་པའི་ཕྱོགས་ཏེ་ཕྱོགས་ལྔ་པོ་དག་
ནི་སྔར་བསྟན་ཟིན་པ་ཉིད་དོ། །ཚོགས་པའི་ཕྱོགས་དང་དབྱིབས་ཀྱི་
ཕྱོགས་གཉིས་ནི་བསྒྲུབ་པར་བྱ་དགོས་པས་དེ་དགག་པ་བརྩམ་པར་བྱ་
སྟེ། ཞེས་གསུངས་པའི་ཕྱིར། འགྲེལ་པ་དེའི་ཚིག་ཟུར་གྱིས། དེ་ཉིད་
ཀྱི་ཕྱོགས་དང་ཞེས་སོགས་ཀྱི་ཚིག་བདུན་པོ་དེས། སྔར་གྱི་བརྟགས་
དོན་རྣམ་པ་བདུན་པོ་དེ་རིམ་པ་བཞིན་བསྟན་ཏོ། །རྩ་ཤེས་ནི། མཐའ་
བདུན་ནམ། བརྟགས་དོན་རྣམ་པ་བདུན་པོ་གང་རུང་དུ་གྲུབ་མ་གྲུབ་
འཚོལ་བྱེད་ཀྱི་རིགས་པ་དེ། མཐའ་ལྔའམ། བརྟགས་དོན་རྣམ་པ་ལྔ་
པོ་གང་རུང་དུ་གྲུབ་མ་གྲུབ་འཚོལ་བྱེད་ཀྱི་རིགས་པའི་ནང་དུ་བསྡུས་
ནས་བཤད་པ་ཡིན་ཏེ། གང་ཟག་བརྟགས་དོན་རྣམ་པ་ལྔ་པོ་གང་རུང་
དུ་གྲུབ་མ་གྲུབ་བརྟགས་པའི་སྒོ་ནས་དེ་བཞིན་གཤེགས་པ་རང་བཞིན་
གྱིས་གྲུབ་པ་འགོག་བྱེད་ཀྱི་རིགས་པ་གསུངས་པའི་ཕྱིར་ཏེ། རྩ་ཤེ་
ལས། ཕུང་མིན་ཕུང་པོ་ལས་གཞན་མིན། །དེ་ལ་ཕུང་མེད་དེར་དེ་
མིན། །དེ་བཞིན་གཤེགས་པ་ཕུང་ལྡན་མིན། །དེ་བཞིན་གཤེགས་པ་
གང་ཞིག་ཡིན། །ཞེས་པ་དང༌། དེའི་འགྲེལ་པ་ཚིག་གསལ་ལས་
384

ཀྱང༌། དངོས་སུ་ན་ཕྱོགས་ལྔ་པོ་དེ་དག་དེ་ཉིད་དང་གཞན་ཉིད་ཀྱི་
ཕྱོགས་ཉིད་ཀྱི་ནང་དུ་འདུས་མོད་ཀྱི། འཇིག་ཚོགས་ལ་བལྟ་བའི་
འཇུག་པ་ལ་བལྟོས་ནས་ཕྱོགས་ལྔ་སློབ་དཔོན་གྱིས་གསུངས་སོ་ཞེས་
ཤེས་པར་བྱའོ། །དེ་བཞིན་གཤེགས་པ་གང་ཞིག་དེ་ལྟར་ཕུང་པོ་དག་
ལ་རྣམ་པ་ལྔས་དཔྱད་པ་ན་ཡོད་པ་མིན་པ་དེ་བདག་ཉིད་གང་གིས་ཡོད་
པར་འགྱུར་ཏེ། ཞེས་སོགས་གསུངས་པའི་ཕྱིར་རོ།།།དེས་ན་མཐའ་
བདུན་ནམ། བརྟགས་དོན་རྣམ་པ་བདུན་པོ་གང་རུང་དུ་གྲུབ་མ་གྲུབ་
འཚོལ་བྱེད་ཀྱི་རིགས་པ་ནི། མཐའ་ལྔའམ། བརྟགས་དོན་རྣམ་པ་ལྔ་
པོ་གང་རུང་དུ་གྲུབ་མ་གྲུབ་འཚོལ་བྱེད་ཀྱི་རིགས་པའི་ནང་དུ་འདུ་བ་
ཡིན་ཏེ། གང་ཟག་གི་ཕུང་པོ་ཚོགས་ཙམ་གང་ཟག་ཡིན་པ་དང༌། དེའི་
ཕུང་པོ་ཚོགས་ཙམ་གྱི་དབྱིབས་གང་ཟག་ཡིན་པ་འགོག་བྱེད་ཀྱི་རིགས་
པ་གཉིས་པོ་དེ། གང་ཟག་རང་གི་ཡན་ལག་དང་རང་བཞིན་གྱིས་གྲུབ་
པའི་གཅིག་ཡིན་པ་འགོག་བྱེད་ཀྱི་རིགས་པའི་ནང་དུ་འདུ་བ་ཡིན་པའི་
ཕྱིར། ཡང་། བརྟགས་དོན་རྣམ་པ་ལྔ་པོ་གང་རུང་དུ་གྲུབ་མ་གྲུབ་
འཚོལ་བྱེད་ཀྱི་རིགས་པ་ལྔ་པོ་དེ་ཡང༌། གཅིག་དུ་བྲལ་གྱི་རིགས་པའི་
ནང་དུ་འདུ་བ་ཡིན་ཏེ། གང་ཟག་རང་གི་ཕུང་པོ་ལ་ལྡན་པ་རང་བཞིན་
གྱིས་གྲུབ་པ་འགོག་བྱེད་ཀྱི་རིགས་པ་དེ་ཡང་དེའི་ནང་དུ་འདུ་བ་གང་
385

ཞིག།།དེ་རང་གི་ཕུང་པོ་ལ་བརྟེན་པ་རང་བཞིན་གྱིས་གྲུབ་པ་དང༌།
དེའི་ཕུང་པོ་དེ་ལ་བརྟེན་པ་རང་བཞིན་གྱིས་གྲུབ་པ་འགོག་བྱེད་ཀྱི་
རིགས་པ་གཉིས་ཀྱང་དེའི་རིགས་པའི་ནང་དུ་འདུ་བའི་ཕྱིར། དང་པོ་
གྲུབ་སྟེ། གང་ཟག་རང་གི་ཕུང་པོ་ལ་ལྡན་པ་རང་བཞིན་གྱིས་གྲུབ་པ་དེ་
ལ་ཡང༌། དེ་དང་རང་བཞིན་གྱིས་གྲུབ་པའི་གཅིག་ཏུ་ལྡན་པའི་ཚུལ་
དང༌། དེ་(༨༨ན) རང་བཞིན་གྱིས་གྲུབ་པའི་ཐ་དད་དུ་ལྡན་པའི་ཚུལ་
གཉིས་པོ་གང་རུང་དུ་ངེས་པ་ལ། དང་པོ་འགོག་བྱེད་ཀྱི་རིགས་པ་དེ་
གང་ཟག་རང་བཞིན་གྱིས་གྲུབ་པའི་གཅིག་ཡིན་པ་འགོག་བྱེད་ཀྱི་
རིགས་པའི་ནང་དུ་འདུས། ཕྱི་མ་འགོག་བྱེད་ཀྱི་རིགས་པ་དེ་གང་ཟག་
རང་བཞིན་གྱིས་གྲུབ་པའི་གཞན་ཡིན་པ་འགོག་བྱེད་ཀྱི་རིགས་པའི་
ནང་དུ་འདུ་བ་ཡིན་པའི་ཕྱིར་རོ། །དེས་ན་གང་ཟག་རང་བཞིན་གྱིས་
གྲུབ་པ་འགོག་བྱེད་ཀྱི་རིགས་པ་ལ་བརྟེན་ནས། ཕྱི་རོལ་པ་དང༌། རང་
སྡེ་དངོས་སྨྲ་བ་རྣམས་ཀྱིས་གང་ཟག་རང་བཞིན་གྱིས་གྲུབ་པར་འདོད་
ཚུལ་དེ་ཁེགས་ཏེ། གང་ཟག་རང་བཞིན་གྱིས་གྲུབ་པའི་གཅིག་ཡིན་པ་
བཀག་པ་ལ་བརྟེན་ནས་རང་སྡེ་དངོས་སྨྲ་བ་རྣམས་ཀྱིས་གང་ཟག་རང་
བཞིན་གྱིས་གྲུབ་པར་འདོད་ཚུལ་དེ་ཁེགས་ལ། གང་ཟག་རང་བཞིན་
གྱིས་གྲུབ་པའི་གཞན་ཡིན་པ་བཀག་པ་ལ་བརྟེན་ནས། ཕྱི་རོལ་པ་
386

རྣམས་ཀྱིས་བདག་རང་བཞིན་གྱིས་གྲུབ་པར་འདོད་ཚུལ་དེ་ཁེགས་པའི་
ཕྱིར་རོ། །རྩ་བའི་གསུམ་པ་ངག་དོན་ནི་གཞན་དུ་བཤད་ཟིན་ནོ། །
༈ སྟོང་ཉིད་ཀྱི་རབ་དབྱེ་བཤད་པ།
བདག་མེད་འདི་ནི་འགྲོ་བ་རྣམས་གྲོལ་ཕྱིར། །ཞེས་སོགས་རྐང་
པ་གཉིས་ཀྱི་སྐབས་སུ་སྔར་ལྟར་གསུམ་ལས། དང་པོ་གཞན་དུ་བཤད་
ཟིན། གཉིས་པ་ནི། སྟོང་ཉིད་ལ་རྒྱས་པར་དབྱེ་ན། ནང་སྟོང་པ་ཉིད་
ནས། དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་བཅུ་དྲུག་ཡུམ་
གྱིས་མདོ་ལས་བཤད་པ་ཡིན་ཏེ། རང་འགྲེལ་དུ་ཡུམ་གྱི་མདོ་དྲངས་པ་
ལས། རབ་འབྱོར་གཞན་ཡང་བྱང་ཆུབ་སེམས་དཔའི་ཐེག་པ་ཆེན་པོ་ནི་
འདི༌ལྟ༌སྟེ། ནང༌སྟོང་པ་ཉིད་དང༌། ཕྱི་སྟོང་པ་ཉིད་དང༌། དེ་བཞིན་དུ།
ཕྱི་ནང༌། སྟོང་པ་ཉིད། ཆེན་པོ། དོན་དམ་པ། འདུས་བྱས། འདུས་མ་
བྱས། མཐའ་ལས་འདས་པ། ཐོག་མ་དང་ཐ་མ་མེད་པ། དོར་བ་མེད།
རང་བཞིན། ཆོས་ཉིད། རང་གི་མཚན་ཉིད། མི་དམིགས་པ། དངོས་
པོ་མེད་པའི་ངོ་བོ་ཉིད་སྟོང་པ་ཉིད་དོ། ཞེས་གསུངས་པའི་ཕྱིར། སྟོང་
ཉིད་བཅུ་དྲུག་པོ་དེ་བསྡུ་ན། དངོས་པོ་སྟོང་པ་ཉིད། དངོས་པོ་མེད་པ་
སྟོང་པ་ཉིད། རང་གི་ངོ་བོ་སྟོང་པ་ཉིད། གཞན་གྱི་ངོ་བོ་སྟོང་པ་ཉིད་
དང་བཞིར་འདུ་བར་མདོ་དེ་ཉིད་ལས་བཤད་པ་ཡིན་ཏེ། རང་འགྲེལ་དུ་
387

ཡུམ་གྱི་མདོ་དྲངས་པ་ལས། དེ་སྐད་དུ་སྟོང་པ་ཉིད་བཅུ་དྲུག་བསྟན་
ནས། རབ་འབྱོར་གཞན་ཡང་དངོས་པོ་ནི་དངོས་པོས་སྟོང་ངོ༌། །དངོས་
པོ་མེད་པ་ནི་དངོས་པོ་མེད་པས་སྟོང༌ངོ༌། །རང་བཞིན་ནི་རང་བཞིན་
གྱིས་སྟོང༌ངོ༌། །གཞན་གྱི་དངོས་པོ་ནི་གཞན་གྱི་དངོས་པོས་སྟོང་ངོ༌།།
ཞེས་གསུངས་པའི་ཕྱིར་དང༌། དེ་གཉིས་ཀྱི་དོན་འཆད་པ་ན། འདི་ཉིད་
ལས། སྤྲོས་དང་བཅས་པར་སྟོང་པ་ཉིད། །བཅུ་དྲུག་བཤད་ནས་མདོར་
བསྡུས་ཏེ།།།སླར་ཡང་བཞིར་བཤད་དེ་དག་ནི།།།ཐེག་ཆེན་དུ་ཡང་
བཞེད་པ་ཡིན། །ཞེས་གསུངས་པའི་ཕྱིར། ཁ་ཅིག ཐེག་ཆེན་དུ་ཡང་
བཞེད་པ་ཡིན། །ཞེས་པའི་གཞུང་གི་དོན་དུ་བསམས་ནས། ཐེག་ཆེན་གྱི་
སྡེ་སྣོད་དུ་བདག་མེད་རྫོགས་པར་བསྟན་ལ། ཐེག་དམན་གྱི་སྡེ་སྣོད་དུ་
དེ་རྫོགས་པར་མ་བསྟན་ནོ། །ཟེར་ན་ཐེག་དམན་གྱི་སྡེ་སྣོད་ལས་དེ་
རྫོགས་པར་བསྟན་པར་ཐལ། ཐེག་དམན་སློབ་པས་བདག་མེད་རྫོགས་
པར་བསྒོམ་པའི་ཕྱིར་ཏེ། དེས་གང་ཟག་གི་བདག་མེད་རྫོགས་པར་
བསྒོམ་པའི་ཕྱིར་ཏེ། དེས་གང་ཟག་རང་བཞིན་གྱིས་མེད་པའི་དོན་
རྫོགས་པར་བསྒོམ་པའི་ཕྱིར་ཏེ། དེས་ཉོན་མོངས་ཀྱི་ས་བོན་གྱི་གཉེན་
པོ་རྫོགས་པར་བསྒོམ་པའི་ཕྱིར་ཏེ། རྣམ་བཤད་ལས། དེ་དག་ལ་གང་
ཟག་རང་བཞིན་གྱིས་གྲུབ་པའི་(༨༨བ) གང་ཟག་གི་བདག་མེད་པ་
388

མ་ལུས་པར་བསྒོམ་པ་ནི་ཡོད་པར་རྣམ་པར་གཞག་གོ །ཞེས་པ་དང༌།
ཉོན་མོངས་ཀྱི་ས་བོན་གྱི་གཉེན་པོ་རྫོགས་པར་བསྒོམ་པ་ཡོད་ལ། ཤེས་
བྱའི་སྒྲིབ་པའི་གཉེན་པོ་རྫོགས་པར་བསྒོམ་པ་ནི་མེད་དེ། ཞེས་
གསུངས་པའི་ཕྱིར། འོན་ཀྱང་ཁམས་གསུམ་གྱི་སས་བསྡུས་ཀྱི་ཉོན་
མོངས་ཀྱི་ས་བོན་སྤོང་བའི་ཕྱིར་དུ་ཆོས་ཀྱི་བདག་མེད་རྫོགས་པར་
བསྒོམ་པའི་ཐེག་དམན་སློབ་པ་ཡོད་པས། ཆོས་ཀྱི་བདག་མེད་དུས་
དང་རྣམ་གྲངས་ཀྱི་སྒོ་ནས་ཡོངས་སུ་རྫོགས་པར་བསྒོམ་པའི་ཐེག་
དམན་སློབ་པ་ཡོད་མི་དགོས་ཏེ། ཆོས་ཀྱི་བདག་མེད་རིགས་པའི་རྣམ་
གྲངས་མཐའ་པའི་སྒོ་ནས་བསྒོམ་པའི་ཐེག་དམན་སློབ་པ་མེད་པའི་
ཕྱིར་ཏེ། གང་གི་ཟག་བདག་མེད་རིགས་པའི་རྣམ་གྲངས་མཐའ་ཡས་
པའི་སྒོ་ནས་བསྒོམ་པའི་ཐེག་དམན་སློབ་པ་མེད་པའི་ཕྱིར་ཏེ། གང་
ཟག་གི་བདག་མེད་རིགས་པའི་རྣམ་གྲངས་མཐའ་ཡས་པའི་སྒོ་ནས་
རྟོགས་པའི་ཤེས་རབ་རང་རྒྱུད་ལ་སྐྱེས་པའི་ཐེག་དམན་སློབ་པ་མེད་
པའི་ཕྱིར་ཏེ། རྣམ་བཤད་ལས། དེ་དག་ལ་སྔར་བཤད་པ་ལྟར་གྱི་ཆོས་
ཀྱི་བདག་མེད་པ་རྣམ་གྲངས་དང༌། དུས་ཀྱི་སྒོ་ནས་ཡོངས་སུ་རྫོགས་
པར་བསྒོམ་པ་མེད་དེ། འོན་ཀྱང་ཁམས་གསུམ་གྱི་ཉོན་མོངས་ཀྱི་ས་
བོན་སྤོང་བའི་ཐབས་ཅི་ཞིག་ནི་ཡོད་དོ། །ཞེས་པ་དང༌། གང་ཟག་གི་
389

བདེན་གྲུབ་འགོག་པའི་རིགས་པའི་རྣམ་གྲངས་མཐའ་ཡས་པའི་ཤེས་
རབ་མི་བསྐྱེད་ཀྱང༌། ཞེས་གསུངས་པའི་ཕྱིར་རོ། །གོང་དུ་བཤད་པའི་
སྟོང་ཉིད་བཞི་པོ་དེ་ཡང་བསྡུ་ན། དངོས་པོ་སྟོང་པ་ཉིད་དང༌། དངོས་པོ་
མེད་པའི་སྟོང་པ་ཉིད་གཉིས་སུ་འདུས་ཏེ། སྟོང་གཞི་ཆོས་ཅན་དེ་རྣམས་
དངོས་པོ་དང༌། དངོས་པོ་མེད་པ་གཉིས་སུ་འདུས་པའི་ཕྱིར་རོ། །དེས་
ན་རང་གི་སྟོང་གཞི་ཆོས་ཅན་དུ་གྱུར་པའི་ནང་གི་ཆོས་ཡོད་པ་གང་ཞིག
གནས་ལུགས་མཐར་ཐུག་ཏུ་དམིགས་པ་དེ། ནང་སྟོང་པ་ཉིད་ཀྱི་མཚན་
ཉིད་ཡིན། མིག་རང་བཞིན་གྱིས་གྲུབ་པས་སྟོང་པ་ནས། ཡིད་དེས་སྟོང་
པའི་བར་རྣམས་དེའི་མཚན་གཞི་ཡིན། རང་གི་སྟོང་གཞི་ཆོས་ཅན་དུ་
གྱུར་པའི་ཕྱིའི་ཆོས་ཡོད་པ་གང་ཞིག །གནས་ལུགས་མཐར་ཐུག་ཏུ་
དམིགས་པ་དེ།།ཕྱི་སྟོང་པ་ཉིད་ཀྱི་མཚན་ཉིད་ཡིན་། མཚན་གཞི་
རྟོགས་སླ་ཤིང༌། དེས་གཞན་རྣམས་ལ་རིགས་འགྲེ། སྟོང་ཉིད་བདེན་
གྲུབ་ཀྱིས་སྟོང་པ་དེ། རང་གི་ངོ་བོ་སྟོང་པ་ཉིད་དང༌། གཞན་གྱི་ངོ་བོ་
སྟོང་པ་ཉིད་དང༌། དོན་དམ་པ་སྟོང་པ་ཉིད་དང༌། སྟོང་པ་ཉིད་སྟོང་པ་
ཉིད་བཞི་ཀ་ཡིན་ནོ། །སྟོང་པ་ཉིད་བཅུ་དྲུག་ཏུ་ཕྱེ་ནས་གསུངས་པ་ལ་
དགོས་པ་ཡོད་དེ། སྟོང་གཞི་ཆོས་ཅན་བཅུ་དྲུག་ལ་བདེན་ཞེན་དགག་
པའི་ཆེད་དུ་དེ་ལྟར་གསུངས་པའི་ཕྱིར་ཏེ། དངོས་པོ་ལ་བདེན་གཞན་
390

དགག་པའི་ཕྱིར་དུ་དངོས་པོ་སྟོང་པ་ཉིད་གསུངས།།དངོས་མེད་ལ་
བདེན་གཞན་དགག་པའི་ཕྱིར་དུ་དངོས་པོ་མེད་པ་སྟོང་པ་ཉིད་གསུངས།
སྟོང་ཉིད་རང་གི་ངོ་བོ་ལ་བདེན་གཞན་དགག་པའི་ཕྱིར་དུ་རང་གི་ངོ་བོ་
སྟོང་པ་ཉིད་གསུངས། སྟོང་ཉིད་དེ་བྱེད་པ་པོ་གཞན་གྱིས་བྱས་སྙམ་
པའི་དོགས་པ་བསལ་བའི་ཕྱིར་དུ་གཞན་གྱི་ངོ་བོ་སྟོང་པ་ཉིད་གསུངས་
པ་ཡིན་པའི་ཕྱིར་རོ། །ཡང༌། སྟོང་ཉིད་ལ་སྟོང་གཞི་ཆོས་ཅན་གྱི་སྒོ་
ནས་དབྱེ་ན། གང་ཟག་གི་བདག་གིས་སྟོང༌པའི་སྟོང༌ཉིད༌དང༌། ཆོས་
ཀྱི་བདག་གིས་སྟོང་པའི་སྟོང་ཉིད་གཉིས་ཡོད་དེ། རྩ་བར། བདག་མེད་
འདི་ནི་འགྲོ་བ་རྣམས་གྲོལ་ཕྱིར། ཞེས་སོགས་རྐང་པ་གཉིས་དང༌།
དེའི་རང་འགྲེལ་ལས། བདག་མེད་པ་འདི་ནི་མདོར་བསྡུས་ནས་
རྣམ་པ་གཉིས་སུ་གསུངས་ཏེ། ཆོས་ཀྱི་བདག་མེད་(༨༩ན) པ་དང་
གང་ཟག་གི་བདག་མེད་པའོ། །ཞེས་གསུངས་པའི་ཕྱིར། བཞི་བརྒྱ་པ་
ལས་ཀྱང༌། བདག་མེད་ཅེས་ནི་བྱ་བར་བརྗོད། །ཅེས་པའི་འགྲེལ་
པར། དེ་ལ་བདག་ཅེས་བྱ་བ་ནི་གང་ཟག་གི་དངོས་པོ་རྣམས་ཀྱི་གཞན་
ལ་རག་མ་ལས་པའི་ངོ་བོ་འམ་རང་བཞིན་ཏེ་དེ་མེད་པ་ནི་བདག་མེད་
པའོ། །དེ་ནི་ཆོས་དང་གང་ཟག་གི་དབྱེ་བས་གཉིས་སུ་རྟོགས་ཏེ། ཆོས་
ཀྱི་བདག་མེད་པ་དང་གང་ཟག་གི་བདག་མེད་པའོ།།ཞེས་གསུངས་
391

པའི་ཕྱིར། མཚན་གཞི་ནི། གང་ཟག་བདེན་གྲུབ་ཀྱིས་སྟོང་པ་དེ། གང་
ཟག་གི་བདག་མེད་ཕྲ་མོ་དང༌། ཕུང་སོགས་ཀྱི་ཆོས་བདེན་གྲུབ་ཀྱིས་
སྟོང་པ་དེ།།ཆོས་ཀྱི་བདག་མེད་ཕྲ་མོ་ཡིན་ནོ། །ང་ཡི་བ་བདེན་གྲུབ་
ཀྱིས་སྟོང་པའི་སྟོང་ཉིད་དེ། བདག་མེད་ཕྲ་མོ་དེ་གཉིས་གང་རུང་མ་
ཡིན་ཏེ། ང་ཡི་བ་དེ་ཆོས་དང་གང་ཟག་གཉིས་སུ་ཕྱེ་བའི་ཆོས་ཀྱང་མ་
ཡིན། དེ་གཉིས་སུ་ཕྱེ་བའི་གང་ཟག་ཀྱང་མ་ཡིན་པའི་ཕྱིར་ཏེ། ལྷས་
སྦྱིན་གྱིས་ང་ཡི་བ་དེ༌། དེ་གཉིས་སུ་ཕྱེ་བའི་ཆོས་ཀྱང་མ་ཡིན་ན། གང་
ཟག་ཀྱང་མ་ཡིན་ཏེ། ཕྱི་མ་སླ། དང་པོ་མ་གྲུབ་ན། ལྷས་སྦྱིན་གྱིས་ང་
ཡི་བ་རང་གི་མཚན་ཉིད་ཀྱིས་གྲུབ་པར་འཛིན་པའི་དེའི་རྒྱུད་ཀྱི་འཇིག་
ལྟ་ལྷན་སྐྱེས་དེ་ཆོས་ཀྱི་བདག་འཛིན་ཡིན་པར་ཐལ་ལོ། །འདོད་མི་
ནུས་ཏེ། ཆོས་ཅན་དེའི་ཕྱིར། རྩ་བའི་གསུམ་པའི་ངག་དོན་ནི་རྟོགས་
སླའོ། །
༈ འབྲས་བུའི་ས་བཤད་པ།
གང་ཕྱིར་ནམ་མཁའ་དྲི་མ་མེད་ལ་ཟླ་སྣང་གསལ་བར་གྱུར་པའི་
ཕྱིར། །ཞེས་སོགས་བློ་ཀ་གཅིག་དང༌། ཤེས་བྱའི་བུད་ཤིང་སྐམ་པོ་མ་
ལུས་པ། །ཞེས་སོགས་ཤློ་ཀ་གཅིག་རྣམས་ཀྱི་སྐབས་སུ་སྔཪ་ལྟར་
གསུམ་ལས། དང་པོ་གཞན་དུ་བཤད་ཟིན། གཉིས་པ་ལ། གང་དུ་
392

སངས་རྒྱས་པའི་གནས་བཤད་པ། གང་གིས་སངས་རྒྱ་བའི་རྒྱུ་བཤད་
པ། ཇི་ལྟར་སངས་རྒྱས་པའི་ཚུལ་བཤད་པ། དེ་ལྟར་སངས་རྒྱས་པའི་
འབྲས་བུ་ཆོས་སྐུའི་རྣམ་གཞག་བཤད་པ་དང་བཞི་ལས།།དང་པོ།
འདོད་པའི་རྟེན་དང༌། གཟུགས་མེད་ཀྱི་རྟེན་ལ་གསར་དུ་སངས་རྒྱ་བ་
མེད་དེ། ལང་ཀར་གཤེགས་པ་ལས། འདོད་པའི་ཁམས་དང་གཟུགས་
མེད་དུ། །སངས་རྒྱས་རྣམ་པར་སངས་མི་རྒྱ། །ཞེས་གསུངས་པའི་ཕྱིར།
གནས་གཙང་ལྔའི་ནང་ཚན་དུ་གྱུར་པའི་འོག་མིན་གྱི་རྟེན་ལ་གསར་དུ་
སངས་རྒྱ་བ་མེད་ཅིང༌། དེས་ན་འོག་མིན་སྟུག་པོ་བཀོད་པ་ཁོ་ནའི་རྟེན་
ལ་གསར་དུ་སངས་རྒྱ་བ་ཡིན་ལ། དེ་རྗེས་འདོད་པའི་རྟེན་ལ་མཆོག་གི་
སྤྲུལ་སྐུའི་སངས་རྒྱ་བའི་ཚུལ་སྟོན་པ་ཡིན་ཏེ། ལང་ཀར་གཤེགས་པ་
ལས། གཙང་མའི་གནས་ནི་སྤངས་པ་ཡིས།།།འོག་མིན་གནས་ནི་
ཉམས་དགའ་བར། །ཡང་དག་རྫོགས་སངས་དེར་སངས་རྒྱས། །སྤྲུལ་
པ་པོ་གཅིག་འདིར་སངས་རྒྱས། །ཞེས་གསུངས་པའི་ཕྱིར། གཞན་
ཡང༌། འོག་མིན་སྟུག་པོ་བཀོད་པ་ཁོ་ནའི་རྟེན་ལ་གསར་དུ་སངས་རྒྱ་བ་
ཡིན་ཏེ། འདི་ཉིད་ལས། འོག་མིན་དུ་ནི་གང་གི་དོན་དུ་འབད་གྱུར་གོ་
འཕང་མཆོག་ཞི་བ། །ཡོན་ཏན་མཐའ་དག་མཐར་ཐུག་མཚུངས་པ་མེད་
པ་དེ་ནི་ཁྱོད་ཀྱིས་བརྙེས། ཞེས་སོགས་དང༌། དེའི་རང་འགྲེལ་ལས།
393

བླ་ན་མེད་པའི་ཡེ་ཤེས་དེ་ཡང་བཅོམ་ལྡན་འདས་ཀྱིས་འོག་མིན་གྱི་
གནས་ཁོ་ནར་བརྙེས་པར་གྱུར་རོ། །ཞེས་གསུངས་པའི་ཕྱིར། འོག་
མིན་སྟུག་པོ་བཀོད་པ་དེ་(༨༩བ) གཟུགས་ཁམས་ཀྱིས་བསྡུས་པ་མ་
ཡིན་ཏེ། དེ་གཟུགས་ཁམས་ལས་འདས་པ་ཡིན་པའི་ཕྱིར་ཏེ། དེ་
ཁམས་གསུམ་ལས་འདས་པ་ཡིན། བྱས་པ་ལ་ཁོ་ན་རེ། དམ་བཅའ་དེ་
མི་འཐད་པར་ཐལ། ལང་ཀར་གཤེགས་པ་ལས། གཟུགས་ཁམས་པ་
ཡི་འོག་མིན་པར། །འདོད་ཆགས་བྲལ་ཏེ་སངས་རྒྱའོ། །ཞེས་གསུངས་
པའི་ཕྱིར། ཟེར་ན་མ་ཁྱབ་སྟེ། ལུང་དེས་ནི་འོག་མིན་སྟུག་པོ་བཀོད་པ་
ལ་གཟུགས་ཁམས་ཀྱི་སྒྲས་བརྟགས་ནས་བསྟན་པ་ཙམ་ཡིན་པའི་ཕྱིར།
གཉིས་པ་ནི། རྒྱུ་བསོད་ནམས་དང་ཡེ་ཤེས་ཀྱི་ཚོགས་གཉིས་བསགས་
པ་ལ་བརྟེན་ནས། ཆོས་སྐུ་དང་གཟུགས་སྐུ་གྲུབ་སྟེ། བསོད་ནམས་ཀྱི་
ཚོགས་བསགས་པ་ལས་གཟུགས་སྐུ་འགྲུབ་ཅིང༌། ཡེ་ཤེས་ཀྱི་ཚོགས་
བསགས་པ་ལས་རང་དོན་ཆོས་སྐུ་འགྲུབ་པའི་ཕྱིར་ཏེ། འདི་ཉིད་ལས།
བསོད་ནམས་ཞེས་བྱའི་ཚོགས་ཀྱང་དེ་དག་ཉིད། སངས་རྒྱས་གཟུགས་
ཀྱི་བདག་ཉིད་སྐུ་ཡི་རྒྱུ། །ཞེས་དང་། དེའི་རང་འགྲེལ་ལས། དེ་ལ་
བསོད་ནམས་ཀྱི་ཚོགས་གང་ཡིན་པ་དེ་ནི་རྫོགས་པའི་སངས་རྒྱས་
བཅོམ་ལྡན་འདས་རྣམས་ཀྱི་གཟུགས་སྐུ་བསོད་ནམས་བརྒྱའི་མཚན་
394

ཉིད་ཅན་རྨད་དུ་བྱུང་ཞིང་བསམ་གྱིས་མི་ཁྱབ་པའི་གཟུགས་སྣ་ཚོགས་
དང་ལྡན་པའི་རྒྱུ་ཡིན་ནོ། །ཆོས་ཀྱི་བདག་ཉིད་ཅན་གྱི་སྐུ་སྐྱེ་བ་མེད་
པའི་མཚན་ཉིད་ཅན་གྱི་རྒྱུ་ནི་ཡེ་ཤེས་ཀྱི་ཚོགས་ཡིན་ནོ། །ཞེས་
གསུངས་པའི་ཕྱིར་རོ། །གསུམ་པ་ནི། བྱང་སེམས་རྒྱུན་མཐའ་བ་དེས་
ཆོས་ཉིད་ལ་རྩེ་གཅིག་ཏུ་མངོན་སུམ་དུ་མཉམ་པར་བཞག་བཞིན་པའི་
ངང་ནས་ཇི་སྙེད་པའི་ཆོས་ཐམས་ཅད་ལག་མཐིལ་དུ་སྐྱུ་རུ་ར་བཞག་པ་
བཞིན་དུ་མངོན་སུམ་དུ་རྟོགས་པ་ན། བྱང་སེམས་རྒྱུན་མཐའ་བ་སངས་
རྒྱས་པ་ཡིན་ཏེ། དེའི་ཚེ་བྱང་སེམས་རྒྱུན་མཐའ་བ་དེས་བདེན་གཉིས་
ངོ་བོ་ཐ་དད་དུ་འཛིན་པའི་དྲི་མ་ཟད་པར་སྤངས་པ་ཡིན་པའི་ཕྱིར་ར།།
བཞི་པ་ལ། འབྲས་བུ་ཆོས་སྐུའི་མཚན་ཉིད། དབྱེ་བ། ཕྱེ་བ་སོ་སོའི་
དོན་བཤད་པ་དང་གསུམ་ལས། དང་པོ་ནི། རང་ཉིད་ཐོབ་བྱེད་ཀྱི་
ཐབས་སུ་གྱུར་པའི་ས་བཅུ་ཉམས་སུ་བླངས་པ་ལ་བརྟེན་ནས་ཐོབ་པའི་
མཐར་ཐུག་གི་སྐུ། དེའི་མཚན་ཉིད་ཡིན་ནོ། །གཉིས་པ་ནི། དེ་ལ་དབྱེ་
ན། ངོ་བོ་ཉིད་སྐུ། ཡེ་ཤེས་ཆོས་སྐུ། ལོངས་སྐུ། སྤྲུལ་སྐུ་དང་བཞི་ཡོད་
དོ། །
༈ གསུམ་པ་ནི། ངོ་བོ་ཉིད་སྐུ་ལ་མཚན་ཉིད་དང༌། དབྱེ་བ་གཉིས་
ལས། དང་པོ་ནི། ཁྱད་ཆོས་གསུམ་དང་ལྡན་པའི་ཆོས་ཉིད་ཀྱི་སྐུ་དེ།
395

དེའི་མཚན་ཉིད་ཡིན།།གཉིས་པ་ནི། དེ་ལ་དབྱེ་ན། རང་བཞིན་རྣམ་
དག་གི་ཆར་གྱུར་པའི་ངོ་བོ་ཉིད་སྐུ་དང༌། གློ་བུར་རྣམ་དག་གི་ཆར་གྱུར་
པའི་ངོ་བོ་ཉིད་སྐུ་གཉིས༌ཡོད༌ཅིང༌། དེ༌གཉིས༌ཡིན༌ཁྱབ་མཉམ༌ཡིན།
སངས་རྒྱས་ཀྱི་སའི་འགོག་བདེན་དེ་གཉིས་ཀའི་མཚན་གཞི་ཡིན།
དེས་ན་ངོ་བོ་ཉིད་སྐུ་ཡིན་ན། མཐར་ཐུག་དཔྱོད་པའི་རིགས་ཤེས་ཀྱི་
རྙེད་དོན་ཡིན་དགོས་ཏེ། སློབ་དཔོན་ཡེ་ཤེས་སྙིང་པོའི་བདེན་གཉིས་
ལས། །རིགས་པའི་རྗེས་འབྲངས་ངོ་བོའི་ཕྱིར། །སྐྱོབ་པ་རྣམས་ཀྱི་ཆོས་
སྐུ་ཡིན། །ཞེས་གསུངས་པའི་ཕྱིར། ངོ་བོ་ཉིད་སྐུ་ཡིན་ན། ཁྱད་ཆོས་
གསུམ་དང་ལྡན་པ་གཅིག་དགོས་ཏེ། དེ་ཡིན་ན་སངས་རྒྱས་ཀྱི་སའི་
ཟག་མེད་ཀྱི་ཡེ་ཤེས་སྡེ་ཚན་ཉེར་གཅིག་ཐོབ་པའི་ཁྱད་པར། སྒྲིབ་པ་
སྤངས་པའི་སྤངས་པའི་ཁྱད་པར། ངོ་བོ་བདེན་པས་སྟོང་པའི་སྟོང་ཉིད་
ཡིན་པའི་ཁྱད་པར་རྣམས་དང་ལྡན་པ་ཡིན་པའི་ཕྱིར་རོ། །གཉིས་པ་ཡེ་
ཤེས་ཆོས་སྐུ་ལ་མཚན་ཉིད་དང་(༩༠ན) དབྱེ་བ་གཉིས་ལས། དང་པོ་
ནི། རང་གི་ཐོབ་བྱེད་ཀྱི་ཐབས་སུ་གྱུར་པའི་ས་བཅུ་ཉམས་སུ་བླངས་པ་
ལ་བརྟེན་ནས་ཐོབ་པའི་ཡེ་ཤེས་མཐར་ཐུག་དེ། དེའི་མཚན་ཉིད་ཡིན་
ཏེ། བསྟན་བཅོས་འདིའི་སེམས་བསྐྱེད་དང་པོའི་གཞུང་ནས། སེམས་
བསྐྱེད་བཅུ་པའི་བར་གྱི་གཞུང་འདི་རྣམས་ཀྱི་རྒྱུའི་ས་བཅུ་པོ་དེ། ཕར་
396

ཕྱིན་བཅུའི་ཉམས་ལེན་དང་སྦྱར་ནས་འབྲས་བུ་འགྲུབ་ཚུལ་རྩལ་དུ
སྟོན་ནས་འཆད་པ་ཡིན་པའི་ཕྱིར་རོ། །དེ་ལ་རྒྱས་པར་དབྱེ་ན། སངས
རྒྱས་སའི་ཟག་མེད་ཡེ་ཤེས་སྡེ་ཚན་ཉེར་གཅིག་ཡོད། འབྲིང་དུ་དབྱེ་ན།
མེ་ལོང་ལྟ་བུའི་ཡེ་ཤེས། སོ་སོར་རྟོག་པའི་ཡེ་ཤེས། མཉམ་པ་ཉིད་ཀྱི་
ཡེ་ཤེས། བྱ་བ་གྲུབ་པའི་ཡེ་ཤེས། ཆོས་ཀྱི་དབྱིངས་ཀྱི་ཡེ་ཤེས་དང་ལྔ་
ཡོད་དོ། །དེ་ཐམས་ཅད་བསྡུ་ན། ཇི་ལྟ་བ་མཁྱེན་པའི་རྣམ་མཁྱེན་དང༌།
ཇི་སྙེད་པ་མཁྱེན་པའི་རྣམ་མཁྱེན་གཉིས་སུ་འདུས་ཤིང༌། དེ་གཉིས་
ཡིན་ཁྱབ་མཉམ་ཡིན་ནོ། །
༈།གསུམ་པ་ལོངས་སྐུ་ལ་མཚན་ཉིད་ནི། ངེས་པ་ལྔ་ལྡན་གྱི་
གཟུགས་སྐུ་དེ། དེའི་མཚན་ཉིད་ཡིན། ངེས་པ་ལྔ་ནི། གནས་ངེས་པ་
འོག་མིན་སྟུག་པོ་བཀོད་པ་ཁོ་ནར་བཞུགས་པ། སྐུ་ངེས་པ་མཚན་དང་
དཔེ་བྱད་ཀྱིས་སྤྲས་པ། འཁོར་ངེས་པ་བྱང་འཕགས་ཤ་སྟག་གིས་
བསྐོར་བ། ཆོས་ངེས་པ་ཐེག་ཆེན་གྱི་ཆོས་འབའ་ཞིག་གསུངས་པ།
དུས་ངེས་པ་འཁོར་པ་ཇི་སྲིད་མ་སྟོང་ཀྱི་བར་དུ་གཞན་དོན་ལ་བཞུགས་
པ་རྣམས་ལ་བརྗོད་དོ། །
༈ བཞི་པ་སྤྲུལ་སྐུ་ལ་མཚན་ཉིད་དང༌། དབྱེ་བ། མཆོག་གི་སྤྲུལ་
སྐུའི་མཛད་པ་བཅུ་གཉིས་ཀྱི་ཚུལ་བསྟན་ཚུལ་བྱེ་བྲག་ཏུ་བཤད་པ་དང་
397

གསུམ་ལས། དང་པོ་ནི། ལོངས་སྐུ་དང་སྤྲུལ་སྐུ་གང་རུང་ཡང་ཡིན།
ངེས་པ་ལྔ་ལྡན་མིན་པ་ཡང་ཡིན་པའི་གཞི་མཐུན་པར་གྱུར་པའི་
གཟུགས་སྐུ་དེ། དེའི་མཚན་ཉིད། གཉིས་པ་ནི། དེ་ལ་དབྱེ་ན། བཟོ་
བོ་སྤྲུལ་སྐུ། སྐྱེ་བ་སྤྲུལ་སྐུ། མཆོག་གི་སྤྲུལ་སྐུ་གསུམ་ཡོད་དེ། མདོ་སྡེ་
རྒྱན་ལས། བཟོ་དང་སྐྱེ་བ་བྱང་ཆུབ་ཆེ། །མྱ་ངན་འདས་པ་རྟག་སྟོན་པ།།
སངས་རྒྱས་སྤྲུལ་པའི་སྐུ་འདི་ནི། །རྣམ་པར་གྲོལ་བའི་ཐབས་ཆེན་པ།།
ཞེས་པ་དང༌། དེའི་འགྲེལ་པར། སྤྲུལ་པའི་སྐུ་དེ་ནི་རྟག་ཏུ་གདུལ་བྱའི་
དོན་དུ་པི་ཝང་ལེན་པ་ལ་སོགས་པས་བཟོ་དང་སྐྱེ་བ་དང་མངོན་པར་
རྫོགས་པར་བྱང་ཆུབ་པ་དང་མྱ་ངན་ལས་འདས་པར་སྟོན་པ་དག་གིས་
རྣམ་པར་གྲོལ་པའི་དོན་ཆེན་པོ་ཡིན་པའི་ཕྱིར།།གཞན་གྱི་དོན་ཕུན་
སུམ་ཚོགས་པའི་མཚན་ཉིད་དུ་རིག་པར་བྱའོ། །ཞེས་གསུངས་པའི་
ཕྱིར་རོ། །དེ་གསུམ་གྱི་མཚན་གཞི་ནི། དྲི་ཟའི་རྒྱལ་པོ་རབ་དགའ་
འདུལ་བའི་ཕྱིར་དུ་པི་ཝང་རྡུང་མཁན་དུ་སྤྲུལ་པའི་སངས་འཕགས་དེ་
དང་པོ་ཡིན། རི་དྭགས་རུ་རུའི་ཚུལ་བཟུང་བའི་སངས་འཕགས་དེ་
གཉིས་པ་ཡིན། མཛད་པ་བཅུ་གཉིས་གང་རུང་གི་ཚུལ་ལ་གནས་པའི་
སངས་འཕགས་དེ་གསུམ་པ་ཡིན་ནོ། །གསུམ་པ་ནི། མཆོག་གི་སྤྲུལ་
སྐུའི་མཛད་པ་བཅུ་གཉིས་ཀྱི་ཚུལ་བསྟན་ཚུལ་བཞག་ཏུ་ཡོད་དེ།
398

མཆོག་གི་སྤྲུལ་སྐུའི་མཛད་པར་གྱུར་པའི་དགའ་ལྡན་གྱི་གནས་ནས་
འཛམ་བུའི་གླིང་དུ་འཕོས་པའི་མཛད་པ། ཡུམ་སྒྱུ་མ་ལྷ་མཛེས་ཀྱི་
ལྷུམས་སུ་(༩༠བ) བཞུགས་པའི་མཛད་པ། དེ་བཞིན་དུ་ལུམ་བུའི་
ཚལ་དུ་སྐུ་བལྟམས་པའི་དེ། སྒྱུ་རྩལ་དྲུག་ཅུ་རྩ་བཞི་ལ་སོགས་པའི་
བཟོ་གནས་ལ་མཁས་པའི་དེ། ས་འཚོ་མ་དང་གྲགས་འཛིན་མ་ལ་
སོགས་པའི་བཙུན་མོའི་འཁོར་གྱིས་དགྱེས་པར་རོལ་པའི་དེ། འཁོར་
བ་ལས་ངེས་པར་འབྱུང་བའི་དེ། ཆུ་བོ་ནེ་རན་ཛ་ནའི་འགྲམ་དུ་ལོ་དྲུག་
དཀའ་བ་སྤྱད་པའི་དེ།།བྱང་ཆུབ་ཀྱི་ཤིང་དྲུང་དུ་བྱང་ཆུབ་སྙིང་པོར་
གཤེགས་པའི་དེ། སྲོད་ལ་བདུད་བཏུལ་བའི་དེ་ཐོ་རེངས་མངོན་པར་
རྫོགས་པར་སངས་རྒྱས་པའི་ཚུལ་བསྟན་པའི་དེ། ཆོས་ཀྱི་འཁོར་ལོ་
བསྐོར་བའི་དེ། མྱ་ངན་ལས་འདས་པའི་ཚུལ་བསྟན་པའི་མཛད་པ་སྟེ་
བཅུ་གཉིས་སྟོན་པ་ཡིན་པའི་ཕྱིར་ཏེ། རྒྱུད་བླ་མ་ལས། དགའ་ལྡན་
གནས་ནས་འཕོ་བ་དང༌། །ལྷུམས་སུ་འཇུག་དང་བལྟམས་པ་དང༌།།
བཟོའི་གནས་ལ་མཁས་པ་དང༌། །བཙུན་མོའི་འཁོར་དགྱེས་རོལ་པ་
དང་། །ངེས་འབྱུང་དཀའ་བ་སྤྱད་པ་དང་། །བྱང་ཆུབ་སྙིང་པོར་
གཤེགས་པ་དང༌། །བདུད་སྡེ་འཇོམས་དང་རྫོགས་པར་ནི། །བྱང་ཆུབ་
ཆོས་ཀྱི་འཁོར་ལོ་དང༌། །མྱ་ངན་འདས་པར་གཤེགས་མཛད་རྣམས། །
399

ཡོངས་སུ་མ་དག་ཞིང་རྣམས་སུ། ། སྲིད་པ་ཇི་སྲིད་གནས་པར་སྟོན། །
ཞེས་གསུངས་པའི་ཕྱིར། །
༈ བསྟན་བཅོས་འདིས་ནི། སངས་རྒྱས་ཀྱི་སྐུ་དེ་ལ་ཆོས་སྐུ།
ལོངས་སྐུ། རྒྱུ་མཐུན་གྱི་སྐུ་དང་གསུམ་གྱི་ཐ་སྙད་གསུངས་པ་ཡིན་ཏེ།
རྣམ་བཤད་ལས། ཆོས་ཀྱི་སྐུ་དང་ལོངས་སྤྱོད་རྫོགས་པའི་སྐུ་དང༌། རྒྱུ་
མཐུན་པའི་སྐུ་བཤད་པའོ། །ཞེས་པའི་ས་བཅད་མཛད་པའི་ཕྱིར། དེས་
ན་རྒྱུ་མཐུན་གྱི་སྐུ་ནི་སྤྲུལ་སྐུ་དང་དོན་གཅིག་པ་ཡིན་ཏེ། རྣམ་བཤད་
ལས། སྔར་བཤད་པའི་ལོངས་སྐུ་ལས་གཞན་དུ་གྱུར་པའི་སྤྲུལ་པའི་
སྐུའི་ངོ་བོ་ཉིད་ཆོས་ལོངས་ཀྱི་རྒྱུ་མཐུན་པ་སྟེ་འབྲས་བུའི་སྐུ་གང་དག།
ཅེས་གསུངས་པའི་ཕྱིར། གོང་དུ་བཤད་པའི་སངས་རྒྱས་ཀྱི་དེ་རྣམས་
བསྡུ་ན། རང་དོན་ཆོས་སྐུ་དང༌། གཞན་དོན་གཟུགས་སྐུ་གཉིས་སུ་འདུ་
བ་ཡིན་ཏེ། རྒྱུད་བླ་མ་ལས། རང་དོན་གཞན་དོན་དོན་དམ་སྐུ་དང་ནི།།
དེ་ལ་བརྟེན་པའི་ཀུན་རྫོབ་སྐུ་གཉིས་ཏེ། །ཞེས་གསུངས་པའི་ཕྱིར།
བྱས་པ་ལ། གཞན་ཕྱོགས་པ་ཁ་ཅིག སངས་རྒྱས་ཀྱི་གཟུགས་སྐུ་
གཉིས་སངས་རྒྱས་མ་ཡིན་ཏེ། རྡོ་རྗེ་གཅོད་པ་ལས། གང་དག་ང་ལ་
གཟུགས་སུ་མཐོང༌། །གང་དག་ང་ལ་སྒྲར་ཤེས་པ། །ལོག་པའི་ལམ་དུ་
ཞུགས་པ་ཏེ། །སྐྱེ་བོ་དེས་ནི་ང་མི་མཐོང༌། །ཞེས་གསུངས་པའི་ཕྱིར།
400

ཟེར་ན་མ་ཁྱབ་སྟེ། འོ་ན་གཟུགས་སྐུ་སངས་རྒྱས་ཡིན་པར་ཐལ། སྟོན་
པ་ཤཱཀྱ་ཐུབ་པ་སངས་རྒྱས་ཡིན་པའི་ཕྱིར་ཏེ། དེས་གསུངས་པའི་
སངས་རྒྱས་ཀྱི་བཀའ་ཡོད་པའི་ཕྱིར་ཏེ། དེས་གསུངས་པའི་རྡོ་རྗེ་
གཅོད་པ་ལས་དེ་ལྟར་བཤད་པའི་ཕྱིར། དེས་ན་གཟུགས་སྐུ་གཉིས་ཕྱི་
རོལ་གྱི་རྡུལ་ཕྲ་རབ་བསགས་པའི་སྐུར་ལྟ་བ་ནི་ལོག་པར་ལྟ་བ་ཡིན་ཏེ།
གཟུགས་སྐུ་གཉིས་པོ་དེ་རང་རྒྱུད་ཀྱི་ཡེ་ཤེས་ཆོས་སྐུའི་བདག་ཉིད་ཡིན་
པའི་ཕྱིར་ཏེ། ཞེས་པ་ལུང་དེའི་དོན་ཡིན་ནོ། །ཁ་ཅིག སངས་རྒྱས་ཀྱི་
ས་ན་ཡེ་ཤེས་མེད་དེ། རྒྱུ་མཐུན་པའི་ཡེ་ཤེས་ཀྱི་རྗེས་ཐོག་
(༩༡ན) དུ་ཤེས་བྱ་ཟད་པ་ན། ཤེས་བྱེད་ཀྱི་བློ་ཡང་བུད་ཤིང་ཟད་
པའི་མེ་བཞིན་དུ་ཞི་ནས་མེད་པའི་ཕྱིར་ཏེ། འདི་ཉིད་ལས། ཤེས་བྱའི་
བུད་ཤིང་སྐམ་པོ་མ་ལུས་པ། །བསྲེག་པའི་ཞི་དེ་རྒྱལ་རྣམས་ཆོས་སྐུ་སྟ།།
དེ་ཚེ་སྐྱེ་བ་མེད་ཅིང་འགག་པ་མེད། །སེམས་འགག་པས་དེ་སྐུ་ཡིས་
མངོན་སུམ་མཛད། །ཞེས་གསུངས་པའི་ཕྱིར་དང༌། དེའི་རང་འགྲེལ་
ལས་ཀྱང༌། ཡེ་ཤེས་ཀྱི་རིག་ཅན་གྱི་སྐུ་ཤེས་བྱའི་བུད་ཤིང་སྐམ་པོ་མ་
ལུས་པ་བསྲེག་པ་ལས་ཤེས་བྱ་སྐྱེ་བ་མེད་པས་སྐྱེ་བ་མེད་པ་དང་ལྡན་
པར་གྱུར་པ་གང་ཡིན་པ་འདི་ནི་སངས་རྒྱས་རྣམས་ཀྱི་ཆོས་ཀྱི་སྐུའོ།།
ཞེས་གསུངས་པའི་ཕྱིར་ཟེར་ན། མ་ཁྱབ་སྟེ། རྩ་འགྲེལ་དེ་གཉིས།
401

བུད་ཤིང་སྐམ་པོ་དང་འདྲ་བའི་ཤེས་སྒྲིབ་མ་ལུས་པ། མེ་དང་འདྲ་བའི་
རྒྱུན་མཐའི་བར་ཆད་མེད་ལམ་པས་བསྲེགས་པ་སྟེ་སྤངས་པའི་ཞི་བ་
མྱང་འདས་དེ་ནི་ཆོས་སྐུ་ཡིན་ཅིང༌། དེ་ལ་སྐྱེ་བ་མེད་ཅིང་འགག་པ་མེད་
དེ། ཞེས་པ་ནི་རྐང༌པ༌དང༌པོ་གསུམ་དང་འགྲེལ་པའི་དོན་ཡིན་ནོ།།
རྐང་པ་མཐའ་མ་དེ་སངས་རྒྱས་ཀྱི་ས་ན་སེམས་བྱུང་གི་རྣམ་རྟོག་གི་རྒྱུ་
བ་འགག་ནས་མེད་པར་བསྟན་པ་ཡིན་ཏེ། རྐང་པ་ཐ་མ་དེས། རྣམ་
རྟོག་སྤོང་བའི་ཡེ་ཤེས་དང་དེ་ཁོ་ན་ཉིད་གཉིས་ཆུ་ལ་ཆུ་བཞག་པ་
བཞིན་དུ་མཉམ་པར་བཞག་པའི་ཆོས་སྐུ་དེ། དང་པོ་ལོངས་སྐུས་མངོན་
དུ་མཛད་པར་མདོར་བསྟན་པའི་ཕྱིར་ཏེ། རྣམ་བཤད་ལས། རྣམ་པར་
མི་རྟོག་པའི་ཡེ་ཤེས་དང༌། དེ་ཁོ་ན་ཉིད་གཉིས་ཆུ་ལ་ཆུ་བཞག་བཞིན་
དུ་དབྱེར་མེད་པར་ཞུགས་སོ། །དེའི་ཕྱིར་གོ་འཕང་དེ་ནི་དང་པོར་
ལོངས་སྤྱོད་རྫོགས་པའི་སྐུ་ཡིས་མངོན་དུ་མཛད་པ་སྟེ་རྙེད་པར་ཀུན་
རྫོབ་ཏུ་རྣམ་པར་གཞག་གོ །ཞེས་གསུངས་པའི་ཕྱིར། མདོར་ན་སངས་
རྒྱས་ཀྱི་ས་ན་ཤེས་པ་ཡོད་པར་ཐལ། སངས་རྒྱས་ཀྱི་སའི་ཟག་མེད་ཡེ་
ཤེས་སྡེ་ཚན་ཉེར་གཅིག་པོ་དེ་ཡེ་ཤེས་ཆོས་སྐུ་ཡིན་པའི་ཕྱིར་ཏེ། མངོན་
རྟོགས་རྒྱན་ལས། བྱང་ཆུབ་ཕྱོགས་མཐུན་ཚད་མེད་དང་། །ཞེས་
སོགས་གསུངས་པའི་ཕྱིར། ཁོ་ན་རེ། འོ་ན། འབྲས་བུ་ཆོས་སྐུའི་རྣམ་
402

གཞག་དེ་ལྟར་ཡིན་ན། སངས་རྒྱས་ཀྱི་ཕྲིན་ལས་ཀྱི་རྣམ་གཞག་དེ་ཇི་
ལྟར་ཡིན་ཟེར་ན།
༈ འདི༌ལ། མཚན་ཉིད་དང༌། དབྱེ་བ། གདུལ་བྱའི་རྒྱུད་ལ་སངས་
རྒྱས་ཀྱི་ཕྲིན་ལས་འཇུག་པའི་རྒྱུ་མཚན་བཤད་པ་གསུམ་ལས། དང་པོ་
ནི། རང་གི་རྟེན་དུ་གྱུར་པའི་ཡེ་ཤེས་ཆོས་སྐུས་བརྟེན་བྱས་པ་ལ་རྟེན་
ནས་བྱུང་བའི་རྣམ་དཀར་གྱི་ཡོན་ཏན་དེ།།དེའི་མཚན་ཉིད་ཡིན།
གཉིས་པ་ནི། དེ་ལ་རྒྱས་པར་དབྱེ་ན། ཐར་པ་དོན་གཉེར་གྱི་བསོད་
ནམས་ལ་འགོད་པའི་སངས་རྒྱས་ཀྱི་ཕྲིན་ལས། (༩༡ བ) བསྡུ་བ་
བཞི་ལ་འགོད་པའི་སངས་རྒྱས་ཀྱི་ཕྲིན་ལས། དེ་བཞིན་དུ་བདེན་བཞི་
ཤེས་པ་ལ་འགོད་པའི་དེ། གཞན་དོན་གྱི་བསམ་པ་ཤེས་པ་ལ་འགོད་
པའི་དེ། སྤྱོད་པ་ཉམས་ལེན་ལ་འགོད་པའི་དེ། དོན་གཉིས་སྒྲུབ་པའི་
གཞི་ལ་འགོད་པའི་སྟོང་ཉིད་རྟོགས་པའི་འཇིག་རྟེན་པའི་བསྒོམ་བྱུང་གི་
ཤེས་རབ་ལ་འགོད་པའི་དེ། སྟོང་ཉིད་ལ་གཉིས་སྣང་གི་སྤྲོས་པ་ཟད་
པའི་སྒོ་ནས་སྟོང་ཉིད་མངོན་སུམ་གྱིས་གསར་དུ་རྟོགས་པ་ལ་འགོད་
པའི་དེ། ཚུལ་ཁྲིམས་བཟོད་པ་བརྩོན་འགྲུས་བསམ་གཏན་བཞིའི་
ཉམས་ལེན་ལྷག་པའི་སྒོ་ནས་ཆོས་ཉིད་དོན་དམ་པར་མེད་ཅིང་ཀུན་
རྫོབ་ཏུ་མངོན་སུམ་དུ་ཤེས་པ་ལ་འགོད་པའི་དེ། ཤེར་ཕྱིན་གྱི་ཉམས་
403

ལེན་ལྷག་པའི་སྟོབས་ཀྱིས་ཆོས་ཉིད་དེ་དོན་དམ་པར་དམིགས་སུ་མེད་
པར་མངོན་སུམ་དུ་ཤེས་པ་ལ་འགོད་པའི་དེ། ཐབས་ཀྱི་ཕར་ཕྱིན་གྱི་
ཉམས་ལེན་ལྷག་པའི་སྟོབས་ཀྱིས་སེམས་ཅན་སྨིན་པར་བྱེད་པ་ལ་
འགོད་པའི་དེ། སྟོབས་ཀྱི་ཕར་ཕྱིན་གྱི་ཉམས་ལེན་ལྷག་པའི་སྟོབས་
ཀྱིས་ཕར་ཕྱིན་དྲུག་ཉམས་ལེན་གྱི་སྤྱོད་པ་ཁྱད་པར་ཅན་ལ་འགོད་པའི་
དེ། ཡང་དེའི་སྟོབས་ཀྱིས་བདེན་འཛིན་མངོན་གྱུར་བ་ཟད་པ་ལ་འགོད་
པའི་དེ། སྨོན་ལམ་གྱི་ཕར་ཕྱིན་གྱི་ཉམས་ལེན་ལྷག་པའི་སྟོབས་ཀྱིས་
ཆོས་འཁོར་སྐོར་བའི་བྱང་ཆུབ་ཐོབ་པ་ལ་འགོད་པའི་དེ། ཡེ་ཤེས་ཀྱི་
ཕར་ཕྱིན་གྱི་ཉམས་ལེན་ལྷག་པའི་སྟོབས་ཀྱིས་སྣོད་བཅུད་ཀྱི་ཞིང་རྣམ་
པར་དག་པ་ལ་འགོད་པའི་དེ། སྐྱེ་བ་ཕྱི་མར་སངས་རྒྱ་ངེས་ལ་འགོད་
པའི་དེ། རྗེས་ཐོབ་ཏུ་གཞན་དོན་བྱེད་ཚུལ་སངས་རྒྱས་འཕགས་པ་དང་
མཉམ་པ་ལ་འགོད་པའི་དེ། སངས་རྒྱས་ཀྱི་ཆོས་ལྷག་མ་རྫོགས་པ་ལ་
འགོད་པའི་དེ། བླ་ན་མེད་པའི་བྱང་ཆུབ་ཀྱི་ཡོན་ཏན་མཐའ་དག་འདྲེན་
པར་བྱེད་པའི་ནུས་པའི་ཁྱད་པར་ལ་འགོད་པའི་དེ། ཉམས་ལེན་ལས་
ཉམས་ལེན་ཆུད་མི་ཟ་བའི་ནུས་པའི་ཁྱད་པར་ལ་འགོད་པའི་དེ། ཇི་
སྙེད་པ་རྟོགས་པའི་སློབ་པའི་རྟོགས་པ་མཐར་ཐུག་ལ་འགོད་པའི་དེ།
ཇི་ལྟ་བ་རྟོགས་པའི་སློབ་པའི་རྟོགས་པ་མཐར་ཐུག་ལ་འགོད་པའི་དེ།
404

ཕྱིན་ཅི་ལོག་བཞི་ཟད་པའི་སློབ་པའི་རྟོགས་པ་མཐར་ཐུག་ལ་འགོད་
པའི་དེ།།དེ་བཞི་ཟད་པའི་སློབ་པའི་སྤངས་པ་མཐར་ཐུག་ལ་འགོད་
པའི་དེ། རང་བཞིན་རྣམ་དག་ཆོས་སྐུ་འགྲུབ་བྱེད་ཀྱི་ཚོགས་གཉིས་ལ་
འགོད་པའི་དེ། མི་གནས་པའི་མྱང་འདས་ལ་འགོད་པའི་དེ། སངས་
རྒྱས་ཀྱི་ཕྲིན་ལས་ཀྱི་བར་ཉེར་བདུན་ཡོད་དོ། །དེ་རྣམས་བསྡུ་ན། བྱ་
བ་ཡུལ་ལ་ཡོད་པའི་དེ་དང༌། བྱེད་པ་པོ་ལ་ཡོད་པའི་དེ་གཉིས་སུ་བསྡུ་
པ་ཡིན་ནོ། །གསུམ་པ་ནི། སྤྱི་དང་དགོས་ཀྱི་སངས་རྒྱས་ཀྱི་ཕྲིན་ལས་
འདི་རྣམས་འདུལ་བྱའི་རྒྱུད་ལ་ལྷུན་གྱིས་གྲུབ་ཅིང་རྒྱུན་མི་ཆད་དུ་
འཇུག་པ་ཡིན་ཏེ། (༩༢ན) དེ་ལྟར་འཇུག་པའི་འགལ་རྐྱེན་སེལ་ཞིང་
མཐུན་རྐྱེན་མ་ལུས་པ་ཚང་འདུག་པའི་ཕྱིར་རོ། །དབུ་མ་ལ་འཇུག་པའི་
སྤྱི་དོན་དགོངས་པ་རབ་གསལ་གྱི་རྒྱན་ཞེས་བྱ་བ་འདི་ནི། དངོས་
སྟོབས་རིགས་པ་སྨྲ་བ་ལ་འགྲན་པའི་ཟླ་ཐམས་ཅད་དང་བྲལ་བ་མཁས་
པའི་དབང་པོ་ལེགས་པར་དོན་གྲུབ་ཀྱི་གསུང་རྒྱུན་གཞིར་བཞག་པའི་
སྟེང་དུ། བླ་མ་གོང་མའི་ལེགས་བཤད། འཇུག་པ་རྩ་འགྲེལ་གཉིས་ཀྱི་
རྣམ་བཤད། སྟོང་ཐུན་སྐལ་བཟང་མིག་འབྱེད་སོགས་ཀྱི་ལུང་དང་སྦྱར་
བ་འདི། ཐུབ་པའི་བསྟན་པ་ལ་རྒྱལ་བ་ཉིད་དང་མཚུངས་པའི་ཀུན་
མཁྱེན་སྟོབས་ལྡན་འོད་ཟེར་གྱི་སྲས་ཀྱི་ཐུ་བོ་ཀུན་མཁྱེན་བློ་གྲོས་རྒྱལ་
405

མཚོ་དང༌། མཁས་མཆོག་ཡེ་ཤེས་གྲགས་པ་ལ་སོགས་པའི་གསུང་རྒྱུན་
ལ་བརྟེན་ནས་སྙོམས་ལས་པ་བློ་གྲོས་ལེགས་བཟང་གིས་ཤར་རྩེའི་
གཟིམ་ཁང་དུ་བཀོད་པ་དགེ་ལེགས་འཕེལ་བཀྲ་ཤིས། སྨྲས་པ། འདི་
བྲིས་ལས་བྱུང་རྣམ་དཀར་དགེ་བ་དེས། །སྐྱེ་བ་ཀུན་ཏུ་བཤེས་གཉེན་
མཁས་རྣམས་ཀྱིས། །གསུང་གི་ལེགས་བཤད་འཛིན་ཅིང་སྤྲེལ་བ་
དང༌། །བློ་གྲོས་རྣམ་རྒྱལ་མིང་དང་དོན་མཚུངས་ཤོག །ཤུ་བྷསྟུ་སརྦ་ཛ་
ག་ཏཱཾ།།།རྗེ་བཙུན་པད་དཀར་འཛིན་པའི་རྣམ་འཕྲུལ། མཁས་གྲུབ་
ལེགས་པ་དོན་གྲུབ་ཀྱི་སྲས་ཀྱི་ཐུ་བོ་འཇམ་དབྱངས་བློ་གྲོས་ལེགས་
བཟང་གིས་མཛད་པའི་དབུ་མ་འཇུག་པའི་སྤྱི་དོན་དགོངས་གསལ་གྱི་
རྒྱན་ཅེས་བྱ་བ་སྔོན་མེད་པའི་སྲོལ་ཆེན་མོ་འདི་ཉིད་མ་དཔེ་ཁུངས་
བཙུན་པ་ལ་བླངས་ཏེ་བྲིས་པའི་དགེ་བས་མཚོན། དུས་གསུམ་གྱི་དགེ་
བའི་ཕུང་པོ་ཆེན་པོ་རྣམས་མཉམ་མེད་ཙོང་ཁ་པ་ཆེན་པོའི་བསྟན་འཛིན་
དམ་པ་ཀུན་མཁྱེན་ལེགས་པ་དོན་གྲུབ་ཡབ་སྲས་ཀྱི་ལུང་རྟོགས་ཀྱི་
བསྟན་པ་རྒྱས་པ་དང༌། གངས་ཅན་བསྟན་པའི་བདག་པོ་ཐམས་ཅད་
མཁྱེན་པ་ངག་དབང་བློ་བཟང་རྒྱ་མཚོ་དང༌། དེའི སྲས་ཀྱི་ཐུ་བོ་པཎ་
ཆེན་ཐམས་ཅད་མཁྱེན་པ། རྗེ་བཙུན་བློ་བཟང་ཡེ་ཤེས་དཔལ་བཟང་
པོའི་ཞབས་ཀྱི་པད་མོ་སྲིད་མཐའི་བར་དུ་བསྟན་པ་དང་།།བདག་
406

སོགས་ནམ་མཁའི་མཐའ་དང་མཉམ་་་པའི་འགྲོ་བ་རྣམས་རྒྱལ་བ་སེང་
གེའི་ང་རོའི་འཁོར་དུ་སྐྱེ་བའི་རྒྱུར་གྱུར་གཅིག །
མངྒལཾ། །བཀྲ་ཤིས། །
དད་གུས་སྤྲོ་གསུམ་གྱི་ངང་ནས་རྒྱུ་སྦྱོར་བ་དཀའ་ཆེན་དགེ་སློང་
ཕུན་ཚོགས་ཆོས་འཕེལ་དང་དགེ་སློང་བློ་བཟང་ཆོས་འཕེལ་དང་
དགེ་ཚུལ་ཤེས་རབ་བཟང་པོ་དང་ཚེ་འདས་ཕ་ཉི་མ་ཚེ་རིང་དང་ཚེ་དང་
ལྡན་པ་མ་ཆོས་སྒྲོན་ཁྱིམ་ཚང་ཐུན་མོང་ནས་རབ་བྱུང་བཅུ་བདུན་ཤིང་བྱ་
ལོར་གསར་དུ་དཔར་འདེབས་ཀྱི་མཐུ་ལས་རྒྱལ་བའི་བསྟན་པ་རིན་པོ་
ཆེ་ཕྱོགས་དུས་ཀུན་ཏུ་དར་ཞིང་རྒྱས་ལ་ཡུན་རིང་དུ་གནས་པ་ཁོ་ནའི་
རྒྱུར་གྱུར་ཅིག །སརྦ་མངྒལཾ། །བཀྲ་ཤིས།། །།
407

༄༅། །ཤེས་བྱའི་གཏེར་བུམ་དཔེ་ཚོགས་ཀྱི་རྩོམ་སྒྲིག་ཁང་གི་མཚན་ཐོ།
བློ་འདྲིའི་སློབ་དཔོན། གཟན་དཀར་ཐུབ་བསྟན་ཉི་མ།
གཙོ་འགན་རྩོམ་སྒྲིག་པ། སྐ་བ་ཤེས་རབ་བཟང་པོ།
རྩོམ་སྒྲིག་པ་གཞོན་པ། ཀརྨ་བདེ་ལེགས། མཁན་པོ་རྟ་མགྲིན་རྡོ་རྗེ།
མཁན་པོ་འགྲོ་འདུལ་རྡོ་རྗེ། བསྟན་འཛིན་བློ་གྲོས།
ཁོངས་མི། དཀའ་ཆེན་བློ་བཟང་ཚེ་རིང་། ངག་དབང་བཟང་པོ།
བསྟན་འཛིན་འཕྲིན་ལས། བློ་བཟང་ཆོས་འབྱོར།
བློ་བཟང་སྟོབས་བཅུ། ཐུབ་བསྟན་སྨོན་ལམ།
ཞུ་དག་མཁན།
དཀའ་ཆེན་རྡོ་རྗེ་རྒྱལ་མཚན་ལགས་ནས་ཞུས་གཏན་གནང་ཞིང༌། ཆོས་གྲྭ་
ཆོས་ཁྲིམས་པ་དཀའ་ཆེན་བློ་བཟང་ཕུན་ཚོགས་དང༌། དཀའ་ཆེན་བློ་བཟང་ཚེ་
རིང་། ཊིཀྐ་བ་བློ་བཟང་ཆོས་འཕེལ་བཅས་ནས་ཞུས་དག་མཛད།
གློག་ཀླད་ལག་བསྟར་བ། རིན་ཆེན། ཚེ་རིང་སྒྲོལ་མ།

སྤྱི་ཁྱབ་ཇུས་འགོད་པ། ཐུབ་བསྟན་ཉི་མ། བློ་བཟང་རྡོ་རྗེ། དབྱངས་ཅན་ལྷ་མོ།
ཤེས་རབ་བཟང་པོ། ཀརྨ་བདེ་ལེགས།
དཔེ་སྒྲིག་འགན་འཁུར་བ། རིན་ཆེན་ཚེ་རིང་།
མདུན་ཤོག་འཆར་འགོད་པ། བཀྲ་ཤིས། པདྨ་ཚུལ་ཁྲིམས།
གངས་ལྗོངས་རིག་གནས་གཏེར་མཛོད་ལས་ཤེས་བྱའི་གཏེར་བུམ་དཔེ་ཚོགས།
དབུ་མ་ལ་འཇུག་པའི་སྤྱི་དོན་དགོངས་པ་རབ་གསལ་གྱི་རྒྱན།
ཀུན་མཁྱེན་བློ་གྲོས་ལེགས་བཟང་གིས་མཛད།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
སི་ཁྲོན་དཔེ་སྐྲན་ཚོགས་པ། སི་ཁྲོན་མི་རིགས་དཔེ་སྐྲུན་ཁང་གིས་པར་དུ་བསྐྲུན།
ཁྲིང་ཏུའུ་ཧྲུའུ་ཐུང་པར་འདེབས་འགན་འཁྲི་ཚད་ཡོད་ཀུང་སིས་དཔར།
༢༠༠༥ ལོའི་ཟླ༡༢ པར་པར་གཞི་དང་པོ་བསྒྲིགས།
༢༠༠༥ ལོའི་ཟླ༡༢ པར་པར་ཐེངས་དང་པོ་དཔར།
པར་གྲངས། ༠༠༠༡~༣༠༠༠
དཔེ་རྟགས། ISBN 7-5409-3212-0/B· 89
དཔེ་རིན་སྒོར། ༢༣. ༠༠

ཕྱོགས་བཅུ་དམིགསུམ་སངས་རྒྱས་ཐམས་ཅད་ཀྱི།
༨ཁྱེན་བརྩེའི་གཏྲིག་བསྡུལ་རྗེ་བཙུན་སྤྱན་རས་གཟིགས།
དེ་པ་སྤྲུལ་པ་ཕྱག་དྲུག་མགོན་པོ་ཡིས། །
ISBN 7-5409-3212-0
མཐའ་བྲལ་རྟེན་འབྱུང་གཞུང་འདི་རྟག་ཏུ་སྲུངས། །
ISBN7-5409-3212-0/B• 89
iE fff; 23.00yu
9 787540 932121 >

